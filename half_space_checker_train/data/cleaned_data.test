تراز: مشترکان اعتباری همراه اول اگر به دلایلی در وارد کردن پین شارژ، پنج بار اشتباه کنند، خطشان به لیست سیاه (black list) وارد می‌شود. 
به گزارش تراز به نقل از ایسنا، همچنین اگر مشترکی بیش از سه بار شماره پین خود را اشتباه وارد کند، سیم‌کارتش به‌صورت اتوماتیک قفل شده و شماره puk از مشترک خواسته می‌شود و مشترکانی که شماره پپن و پوک خود را به دلایلی ندارند، می‌توانند فقط از طریق مراکز تلفن ثابت اقدام کنند. 
پیش از این عنوان شده است که وصل سیم‌کارت مفقودی ۲۰ هزار ریال هزینه دارد که سهم دفاتر هشت هزار ریال و سهم اپراتور ۱۲ هزار ریال است؛ همچنین تعرفه وصل شخصی و وصل تعهد به نام زدن هم ۲۰ هزار ریال است که سهم دفاتر از این بابت هشت هزار و سهم اپراتور ۱۲ هزار ریال اعلام شده بود. 
اما وصل بدهی ۲۰ هزار ریال که سهم دفاتر هشت هزار و اپراتور ۱۲ هزار ریال است و وصل محدودیت مکالمه (ماهانه) مبلغ تعرفه شش هزار ریال است که سهم دفاتر دو هزار و ۴۰۰ ریال و اپراتور سه هزار و ۶۰۰ ریال است و قطع محدودیت مکالمه رایگان بوده که سهم دفاتر ۵۰۰ ریال و سهم اپراتور رایگان خواهد بود. 
تراز: تامین اجتماعی از پول کارگران و کارفرمایان اداره می‌شود بنابراین باید از همان طریق نیز سبدهای کالایی ویژه‌ای برای مشمولان قانون کار جهت کمک به معیشت خانوار تهیه و ارائه کند. 
به گزارش تراز به نقل از مهر، محمد انتظامی رئیس هیئت مدیره کارفرمایان خدماتی کشور درباره واکنش نمایندگان کارگران به افزایش حداقل دستمزد سال جاری و طرح شکایت در دیوان عدالت اداری گفت: ۳ دهه است که درباره دستمزد هر ساله نرخی تعیین و اعلام می‌شود، اما این روش کار دیگر جوابگو نیست. 
رئیس هیئت مدیره کارفرمایان خدماتی کشور با اعلام پیش بینی سبدهای ویژه کالایی برای ارائه به کارگران و مشمولان قانون کار از سوی تامین اجتماعی، گفت: دولت و مجلس باید نگاه فعلی به تشکل‌ها را تغییر دهند و هر ساله برای تقویت آن‌ها هزینه کنند، از سویی سازمان تامین اجتماعی از طریق پیش بینی و تهیه سبد معیشتی و سبد کالا؛ از کارگران و مشمولان قانون کار حمایت کند. 
وی بیان داشت: متاسفانه در شرایط فعلی اگر بخواهد شرایطی ایجاد شود که دستمزدها دوباره افزایش پیدا کند، کارفرمایان امکان پرداخت آن را ندارند و به اصطلاح نمی‌توانند روی پای خود بایستند. 
به گفته انتظامی، پیشنهاد روشن کارفرمایان این است که چون تامین اجتماعی از پول کارگران و کارفرمایان اداره می‌شود از همان طریق نیز سبدهای کالایی ویژه‌ای برای مشمولان قانون کار جهت کمک به معیشت خانوار تهیه و ارائه شود. 
رئیس هیئت مدیره کافرمایان خدماتی کشور تصریح کرد: روند فعلی افزایش دستمزدها نمی‌تواند تاثیری در بهبود معیشت و جبران هزینه‌های خانوار کارگری داشته باشد چون به محض افزایش حقوق‌ها، قیمت‌ها نیز دوباره افزایش می‌یابد. 
تراز: گمرک ایران اعلام کرد: روزانه ۲۵۰ تا ۴۰۰ کامیون حامل روغن نباتی وارداتی از طریق گمرک بندرعباس ترخیص و وارد کشور می‌شود. 
به گزارش تراز به نقل ازمهر، گمرک ایران اعلام کرد: روزانه ۲۵۰ تا ۴۰۰ کامیون حامل روغن نباتی وارداتی از گمرک بندر عباس ترخیص می‌شود. 
ترخیص ۲۴ ساعته کالاهای اساسی از طریق گمرک بندرعباس برنامه ریزی شده است. 
حوزه نظارت گمرکات استان هرمزگان ترخیص ۲۴ ساعته کالاهای اساسی این گمرک را از جمله تمهیداتی اعلام کرد که برای ساماندهی بازار مصرف کالاهای مورد نیاز مردم در نظر گرفته شده است. 
این گزارش می‌افزاید: از ابتدای سال جاری تاکنون ۳۲ هزار و ۷۰۰ تن روغن وارد گمرک شهید رجائی شده است. 
تراز: درراستای بهبود معیشت جامعه کارگری، قرار است در بحث افزایش حق مسکن و پیش بینی خواروبار کارگران در شورای عالی کار تصمیم گیری شود. 
به گزارش تراز به نقل از پایگاه اطلاع رسانی دولت، عباسی وزیر تعاون، کار و رفاه اجتماعی به برنامه وزارت تعاون، کار و رفاه اجتماعی برای بهبود معیشت جامعه کارگری اشاره کرد و گفت: قرار است در بحث افزایش حق مسکن و پیش بینی خواروبار کارگران در شورای عالی کار تصمیم گیری شود و تلاشمان این است که تغییراتی ایجاد کنیم. 
البته باید از نظر قانونی با تشکل‌های کارگری و کارفرمایی به تفاهم برسیم اما ما به عنوان دولت برای ایجاد تغییر در دو حوزه مسکن و خواروبار موافق هستیم. 
وی گفت: تلاش دولت این است که زیر ساختارهای ایجاد اشتغال را فراهم کند و بین خروجی و ورودی تفاوتی ایجاد شود. 
اسدالله عباسی در تکذیب اخبار برخی رسانه‌ها مبنی بر اینکه «دولت فقط توان ایجاد سالانه ۲۰۰ هزار شغل تا سال ۹۴ را دارد» اظهار داشت: برخی از چیزها را نمی‌توان پیش‌بینی کرد، گاهی اوقات احتمال دارد که مباحثی پیش بیاید که نتوان طبق برنامه پیش رفت. 
تلاش دولت این است که زیر ساختارهای ایجاد اشتغال را فراهم کند و بین خروجی و ورودی تفاوتی ایجاد شود. 
در مجموع بحث اشتغال فرابخشی است و در وزارتخانه ما برروی روابط کار بین کارگر و کارفرما، بحث سه جانبه گرایی و صیانت از اشتغال کار می‌کنیم. 
تراز: شوک ارزی یکی از بی‌سابقه‌ترین وضعیت‌های اقتصادی کشور بود که سال ۹۱ در ساختار اقتصادی کشور رقم خورد. 
محمدرضا پورابراهیمی عضو کمیسیون اقتصادی در خصوص اولویت‌های اقتصادی دولت آینده، اظهار داشت: برای فراهم کردن مسیر توسعه و پیشرفت باید یک سری اقدامات کوتاه، میان و بلند مدت داشت و در این راستا اولین اولویت دولت باید رسیدگی به موضوعات اقتصادی و در راس آن مهار تورم در ساختار اقتصادی کشور باشد. 
وی در ادامه اظهار داشت: در این مسیر پرداختن به بحث اشتغال به عنوان نقطه عطف سرمایه‌داری که مبنایش توجه به تولید ملی در اقتصاد کشور است لازم به نظر می‌رسد. 
عضو کمیسیون اقتصادی مجلس افزود: کاهش ارزش پول ملی به میزان یک سوم در کشورمان بی‌سابقه بود و حتی می‌توان گفت این موضوع تاکنون در هیچ کشوری به‌وجود نیامده است، این اتفاق سال ۹۱ را به سخت‌ترین سال اقتصادی کشور تبدیل کرد. 
عضو کمیسیون اقتصادی مجلس، اظهار داشت: پیامد کاهش ارزش پولی ملی، پدید آمدن آثار تورمی در اقتصاد کشور بود. 
آثار تورمی ناشی از افزایش قیمت‌های وارداتی و آثار تورمی ناشی از افزایش قیمت تولیدات داخلی برای صادرات. 
پور ابراهیمی افزود: یعنی اگر بگوییم که دلار از هزار به سه هزار تومان افزایش قیمت پیدا کرد این برابری قدرت خرید ارز یا پولی ملی ما در مقابل ارزهای خارجی محسوب می‌شود که معادل معکوس این یعنی اثر تورمی چند برابر را در اقتصاد شاهد هستیم. 
وی بیان داشت: اگر در گذشته کالایی را با قیمت هزار دلار و با دلار هزار تومان وارد می‌کردیم، قیمت تمام شده آن کالا یک میلیون تومان می‌شد ولی با افزایش قیمت دلار تا سه هزار تومان قیمت آن کالا به سه برابر قیمت اولیه افزایش یافت به‌طوری که معادل سه میلیون تومان شد؛ یعنی کاهش ارزش پول ملی قیمت کالاهای وارداتی را سه برابر کرد و ۳۰۰ درصد افزایش در قیمت کالاهای وارداتی ایجاد شد. 
پورابراهیمی به بحث‌های مطرح شده در خصوص قیمت‌گذاری خودرو اشاره کرد و اظهار داشت: قیمت‌گذاری خودرو یک امر کاملا بدیهی است و سؤالات و پاسخ‌های عجیب و غریبی که دولت در این خصوص ارائه می‌کند، اصلا منطقی نیست. 
عضو کمیسیون اقتصادی مجلس افزود: صادرات پراید به کشورهای همسایه با قیمت ۷ هزار دلار و با دلار هزار تومانی می‌شد ۷ میلیون تومان و با دلار ۳ هزار تومانی می‌شود ۲۱ میلیون تومان، در خصوص سکه هم اتفاق مشابهی را شاهد بودیم چرا که سال ۹۰ سکه ۴۵۰ هزار تومان معامله می‌شد در حالی که با افزایش سه برابری قیمت دلار الان سکه با قیمت یک میلیون و ۳۰۰ هزار تومان معامله می‌شود. 
پور ابراهیمی، اظهار کرد: آمارها نشان می‌دهد میانگین واردات کالاهای مصرفی در شش ماه دوم سال گذشته نسبت به مدت مشابه سال قبل آن حدود ۱۷ درصد کاهش و صادرات در همان زمان حدود ۱۳ درصد افزایش یافته است. 
وی گفت: به عنوان مثال اگر هر کیلو پسته، سال ۹۰ در کشور ۱۰ هزار تومان بود در سال ۹۱ پسته سه یا چهار برابر افزایش قیمت یافت و دلیل آن این بود که به دلیل افزایش قیمت دلار و کاهش ارزش پولی ملی، صادرات پسته دارای مزیت شد. 
پرداخت نقدی یارانه‌ها یک اشتباه بزرگ بود عضو کمیسیون اقتصادی مجلس شورای اسلامی در خصوص مکانیزم پرداخت یارانه نقدی و ارزیابی آن گفت: از ابتدا ما با یارانه نقدی مخالف بودیم، در قانون بودجه و همچنین قانون هدفمندی یارانه‌ها آمده است که منابع حاصل از آزادسازی قیمت انرژی باید ۵۰ درصد به خانوارها، ۳۰ درصد به بخش صنعت و ۲۰ درصد هم به بخش‌های زیربنایی کشور اختصاص یابد. 
پور ابراهیمی، گفت: این در حالی است که دولت ۱۰۰ درصد و حتی بیش از آنچه که از محل آزادسازی قیمت حامل‌های انرژی حاصل کرد را به خانوارها اختصاص داد و صنعت و بخش‌های زیربنایی از آن بی‌بهره ماند. 
وی افزود: همچنین بر اساس مصوبه مجلس قرار بود ۵۰ درصد سهم خانوارها به صورت غیرنقدی به آن‌ها پرداخت و دولت نیز بر اساس آن عمل کند که چنین چیزی اتفاق نیفتاد. 
این کارشناس اقتصادی بیان داشت: پیشنهاد من این است که پرداخت‌ها به صورت غیر نقدی باشد و درصد پرداخت‌ها بر اساس قانون به تناسب بخش صنعت، طرح‌های زیربنایی و پرداخت خانوارها صورت بگیرد. 
تراز: تعداد کاندیدا باید در حدی باشد که مردم بتوانند ذهنیت‌ها را تشخیص دهند. 
به گزارش تراز، حسن سبحانی یکی از کاندیدای انتخابات ریاست جمهوری در خصوص بهترین وضعیت از نظر تعداد نامزدهای انتخاباتی پس از تایید شورای نگبهان با بیان اینکه تعداد کاندیدا باید در حدی باشد که مردم بتوانند ذهنیت‌ها را تشخیص دهند، گفت: اگر شورای نگهبان حداکثر ۷ الی ۸ نفر را تایید صلاحیت کند، مناسب است چرا که تعداد کاندیدا باید در حدی باشد که مردم بتوانند ذهنیت‌ها را تشخیص دهند. 
استاد اقتصاد دانشگاه تهران در پاسخ به این سوال که اگر مورد تایید شورای نگهبان واقع نشوید چه واکنشی خواهید داشت، گفت: مگر در مقابل قانون جز تمکین کار دیگری هم می‌شود انجام داد. 
وی در پاسخ به ابن سوال که اگر رییس جمهور شدید سفرهای استانی را ادامه می‌دهید، گفت: رفتن به نقاط مختلف کشور و با مردم بودن کار خوبی است. 
اما چگونگی این عمل که مناسب با شئونات اسلامی و و قت و امکانات کشور باشد، را باید کارشناسی کرد. 
کاندیدای انتخابات ریاست جمهوری با اشاره به سیاست خارجی دولت آینده‌اش، یاداور شد: منافع ملی ایران در همه جهان جز با دولت غاصب اسرائیل گسترده است. 
قانون اساسی ارتباط با هیج کشوری را منع نکرده است اما مطابق قانون اساسی ارتباط با کشورهای اسلامی با حفظ منافع ملی مد نظر ما است. 
به گزارش تراز به نقل از ایسنا، هفته گذشته شرکت‌های خودروساز قیمت محصولات خود را براساس دستورالعمل شورای رقابت محاسبه و برای تایید به این شورا ارسال کردند. 
طبق برنامه اعلام شده قرار بود روز گذشته (شنبه) این قیمت‌ها از سوی شورای رقابت به خودروسازان ابلاغ شده و فروش خودروهای داخلی طبق برنامه فروش از قبل اعلام شده، آغاز شود با این حال به دلیل عدم اعلام نظر شورای رقابت آغاز فروش این محصولات به تعویق افتاد. 
در این شرایط براساس جدیدترین اخبار به دست آمده هم‌اکنون نمایندگان شرکت‌های خودروساز در محل شورای رقابت حضور یافته‌اند تا بتوانند قیمت‌های نهایی خودروها را دریافت کرده و فروش محصولات را آغاز کنند. 
طبق شنیده‌ها خودروسازان سه سناریوی قیمتی را برای کاهش قیمت‌ها به شورای رقابت پیشنهاد کرده‌اند. 
در صورت تصمیم‌گیری رییس شورای رقابت، قیمت جدید خودروهای داخلی تا ساعاتی دیگر نهایی و اعلام خواهد شد. 
در غیر این صورت بلاتکلیفی مصرف‌کنندگان و خودروسازان همچنان ادامه خواهد یافت. 
به گزارش تراز به نقل از فارس، آقای گری لویس نماینده مقیم سازمان ملل متحد در تهران امروز در نشست خبری حاشیه جشنواره دهمین سال اجرای ترسیب کربن که در سالن همایش‌های وزارت امور خارجه برگزار شد، در پاسخ به فارس که تحریم‌های علیه ایران از سوی برخی وجود دارد، اما سازمان ملل متحد با ایران همکاری می‌کنید، آیا شما با تحریم‌ها مخالف هستید، گفت: سازمان ملل متحد سازمان جهانی است و ۲۰۰ عضو دارد که ایران یکی از اعضا و از بنیان‌گذاران است. 
نماینده مقیم سازمان ملل متحد در ایران افزود: سازمان ملل متحد سازمانی است متنوع و با اجزای مختلف و تحریم‌های که انجام می‌شود، تنها از سوی شورای امنیت است که یکی از اعضای این سازمان به حساب می‌آید و سخت‌ترین تحریم‌ها توسط برخی کشورها به صورت یکجانبه تحمیل می‌شود. 
وی ادامه داد: البته بخش دیگری از سازمان ملل وجود دارد که برای توسعه همکاری و مسائل انسان‌دوستانه با ایران همکاری می‌کنند. 
لویس تصریح کرد: من افتخار دارم که با ایران همکاری می‌کنم و به نمایندگی از صندوق‌های آژانس تلاش ایران را برای حمایت و پناه دادن به پناهندگان ارج می‌نهم. 
نماینده مقیم سازمان ملل متحد در ایران تصریح کرد: کار ما شامل کمک کردن به سلامت مردم ایران است برای بهبود به بحران‌ها و مهار مرزهای شرقی و حتی کسانی که اعتیاد دارند و حتی آنهایی که از ایدز (HIV) رنج می‌برند. 
لویس در ادامه پروژه ترسیب کربن در ایران را موفقیت‌آمیز خواند و گفت: اینکه این پروژه ۱۰ سال است در ایران ادامه دارد و از سوی این کشور حمایت می‌شود و روستائیانی هستند که از دستاوردهای این طرح رضایت کامل دارند و وضعیت زندگی آن‌ها دگرگون شده است، نشان‌گر موفق‌آمیز بودن این طرح است. 
وی ادامه داد: اجرای ۱۷ هزار هکتار پروژه ترسیب کربن در هر کشوری حتی وسیع‌تر از ایران می‌تواند مهم باشد. 
لویس گفت: اینکه جمهوری اسلامی ایران ۸۰ درصد ارزش اجرای طرح را می‌پردازد، واقعیتی است که باید قبول کنیم این کشور در اجرای این طرح مصر است. 
نماینده مقیم سازمان ملل متحد در ایران تأکید کرد: برای جهانی کردن اجرای این طرح رسانه‌ها باید مردم را از نتایج آن آگاه سازند که در این صورت گستره آن نه تنها به سایر استان‌های دیگر بلکه به سایر استان‌های دیگر نیز خواهد رسید. 
به گزارش تراز به نقل از باشگاه خبرنگاران، مصطفی قلی خسروی با بیان اینکه در اوایل سال ۹۰ با اجرای سیاست‌های کلی در بخش مسکن، قیمت آن به ثبات رسید گفت: اجرای سیاست‌هایی از جمله طرح مسکن مهر، بافت فرسوده، مسکن مهر ملکی و ویژه، قیمت تا حدودی به ثبات رسید. 
وی با بیان اینکه بسیاری از بنگاه داران مسکن تلاش ویژه‌ای را برای کاهش قیمت مسکن دارند، گفت: ایجاد رکود در بازار مسکن به ضرر بسیاری از بنگاه داران است. 
رئیس اتحادیه مشاوران املاک، در ادامه تصریح کرد: در اوایل سال ۹۱، وضعیت بازار مسکن با افزایش قیمت روبرو شد، به گونه‌ای که در نمیه دوم سال به بحرانی‌ترین وضعیت رسید. 
رئیس اتحادیه مشاوران املاک کشوری، توضیح داد: اینکه در سال ۶۸ و ۸۶ و ۹۱ جهش قیمتی بسیاری در بازار مسکن ایجاد و از شاخص؟ 
عبور کرد. 
خسروی با اشاره به اینکه ساخت مسکن مهر نقش موثری در کنترل بازار دارد، افزود: در صورتی که مسکن مهر ساخته نمی‌شد، قیمت‌ها بسیار افزایش می‌یافت. 
وی در ادامه خاطرنشان کرد: ۲۰ درصد قیمت مسکن در حال حاضر کاذب و مسلما براساس شایعات مردم این افزایش قیمت ایجاد شده که با افت قیمت روبرو می‌شود. 
تراز: احتمال افزایش دوباره حداقل دستمزد سال جاری بعید است چرا که تصمیم شورای عالی کار که با حضور نمایندگان دولت، کارگران و کارفرمایان صورت می‌گیرد، قابلیت تغییر ندارد. 
به گزارش تراز به نقل از مهر، علی اکبر سیارمه عضو شورای عالی کار درباره طرح شکایت برخی گروه‌های کارگری در دیوان عدالت اداری درباره انجام تخلف در تعیین حداقل دستمزد ۴۸۷ هزار و ۱۲۵ تومانی سال جاری گفت: مصوباتی که شورای عالی کار می‌دهد در حیطه اختیارات آن است و زمانی که شورا با حضور نمایندگان دولت، کارگران و کارفرمایات درباره حداقل مزد تصمیمی اتخاذ می‌کند دیگر بعید است بخواهد تغییری در این بخش ایجاد شود. 
عضو شورای عالی کار و نماینده کارگران کشور اظهار داشت: با اینکه طرح شکایت درباره موضوعات مختلف جزو حقوق هر شهروند ایرانی است و کارگران نیز با استفاده از این حق شکایتی را در دیوان عدالت اداری مطرح کرده‌اند، اما بعید است که این شکایت نتیجه بخش باشد. 
وقتی شورای عالی کار مصوبه می‌دهد …
سیارمه با تاکید بر اینکه برای تعیین حداقل دستمزد امسال از ۶ ماه قبل از مصوبات شورای عالی کار، در قالب جلسات متعددی مباحث مختلفی بررسی شد افزود: با این حال، وقتی میزان افزایش مشخصی تایید و نهایی می‌شود دیگر غیرمعقول است که اعتراضات درباره دستمزد امسال بتواند نتیجه بخش باشد. 
این مقام مسئول کارگری کشور بیان داشت: با این حال، وقتی در ماده ۴۱ قانون کار به موضوع معیشت و نرخ تورم پرداخته می‌شود باید ساز و کارهایی فراهم شود تا بتوانیم به آن برسیم. 
بنابراین اگر قرار است تحولی در دستمزد نیروی کار حاصل شود، این کار باید از پایه صورت بگیرد. 
عضو مذاکره کننده کارگران در شورای عالی کار افزود: به صورت کلی برای تعیین حداقل دستمزد امسال فشار زیادی وجود داشت و شاید به نسبت نرخ تورم و افزایش قیمت‌هایی که در بازار داریم؛ دستمزد نیروی کار جوابگو نباشد. 
به گفته سیارمه، یک واقعیتی را نیز باید در نظر بگیریم و آن هم اینکه در کدام یک از سال‌های پس از انقلاب میزان افزایش سالیانه حداقل دستمزد ۲۵ درصد بوده است؟ 
با این وجود شاید این میزان افزایش جوابگوی نیازها نباشد. 
عضو شورای عالی کار ادامه داد: با وجود کمبودهایی که در معیشت و دستمزد کارگران وجود دارد دولت به عنوان مسئول تامین معیشت شهروندان باید فکر دیگری بکند و این‌ها نیاز به تدوین ساز و کارهای جدید دارد. 
فعالیت بنگاه‌ها در حالت نیمه تعطیل وی با تاکید بر اینکه ایجاد فشار بیش از حد به کارفرمایان اشتغال فعلی را تحت خطر قرار می‌دهد تصریح کرد: هم اکنون بنگاه‌ها در حالت نیمه تعطیل هستند و کارفرمایانی هستند که نتوانسته اند به مدت ۷ ماه حقوقی به کارگران خود بپردازند. 
سیارمه افزود: البته مقایسه‌هایی بین کارگران و کارمندان صورت می‌گیرد که درست نیست چون پیش نیامده کارمندی نتوانسته باشد در مدت زمان چند ماه حقوق دریافت نکند. 
نماینده کارگران در شورای عالی کار با اشاره به گفتگوی خود با نمایندگان دولت درباره حداقل دستمزد کارگران گفت: من در اینباره با مسئولان دولتی صحبت کرده‌ام، اما آن‌ها گفتند افزایش حقوق بیشتر از کارمندان برای کارگران مسئله ساز خواهد شد. 
نظر دولت درباره افزایش مزد کارگران عضو مذاکره کننده کارگران در شورای عالی کار اظهار داشت: با این حال کارگران هیچگاه امنیت شغلی کارمندان دولت را ندارند اما در بخش کارگری با اینگونه چالش‌ها مواجه هستیم. 
به گفته سیارمه، لازم است در اینگونه موارد به صورت معقولانه برخورد کرد و از حرکات شعاری پرهیز نمود. 
با این حال نمایندگان کارگران در شورای عالی کار گفتند که نمی‌توان همیشه همراهی و مساعدت را از کارگران درباره دستمزدها انتظار داشت. 
به گزارش تراز اولین نمایشگاه بین المللی حمل و نقل و صنایع ریلی ایران، ساعت ۹: ۴۵ دقیقه در ورودی سالن هفت نمایشگاه بین المللی به طور رسمی آغاز به کار می‌کند. 
همچنین هفتمین نمایشگاه بین المللی بورس، بانک و بیمه کمتر از یک ساعت بعد در مراسمی در ورودی سالن ۴۵ فعالیت خود را آغاز خواهد کرد. 
اولین نمایشگاه تجهیزات و مواد آزمایشگاهی ساخت ایران نیز سومین نمایشگاهی است که مراسم آغاز به کار آن در ورودی سالن ۸ و ۹ در ساعت ۱۱. 
۲۵ دقیقه فردا به طور رسمی فعالیت خود را آغاز می‌کند. 
به گزارش تراز به نقل از ایسنا، موضوع قطع تماس‌های تصویری اپراتور سوم در شرایطی مطرح می‌شود که تاکنون در این زمینه هیچ یک از مسوولان کشور به‌طور مستقیم و صریح اعلام موضع نکرده‌اند. 
طی ماه‌های اخیر درخصوص ارتباط تصویری این اپراتور علاوه بر تذکرهای مختلف نمایندگان برخی مراجع تقلید و آیات اعظام نیز اظهار نگرانی‌هایی کرده و حتی در این زمینه فتواهایی نیز داده‌اند. 
البته در این میان مراجعی هم بوده‌اند که در فتواهای خود استفاده از سیم‌کارت‌های تصویری رایتل را بلامانع دانسته و یا این‌گونه تاکید کرده بودند که اگر استفاده از این سیم‌کارت مفسده‌ای نداشته باشد، استفاده از آن بلامانع است. 
به عنوان مثال آیت‌الله روحانی (مدظله العالی) در این باره این گونه حکم دادند که: «استفاده از تلفن همراه با امکانات فوق‌الذکر بلااشکال است و این قبیل امکانات را که نوشته‌اید از طریق اینترنت نیز در دسترس عموم مردم می‌باشد و موجب حرمت نمی‌شود، البته مردم در استفاده از این امکانات باید حدود شرعی را رعایت نموده و مخصوصا خانم‌ها به حفظ حجاب و مساله محرم و نامحرم مقید باشند، همچنین لازم است شرکت ارائه دهنده امکانات تلفن همراه برای دفع مفاسد احتمالی مقرراتی را وضع نموده و نظارت بیشتری را اعمال نماید.» 
آیت‌الله صافی گلپایگانی نیز در این زمینه این گونه فتوا داده‌اند که: «استفاده از آن در امور حلال فی‌نفسه مانعی ندارد.» 
البته در این میان برخی از آیات عظام نیز فتواهای متفاوتی در این زمینه داشته‌اند و نسبت به این موضوع سخت‌گیری بیشتری نشان داده‌اند. 
اما در ارتباط با فعالیت‌های اپراتور سوم همان‌طور که دبیر شورای عالی فضای مجازی هم بر آن تاکید کرده این روزها بحث فرهنگسازی و توجه به مباحث فرهنگی اهمیت بسزایی پیدا کرده است. 
در این میان گاه ممکن است افراد به دلیل این که اطلاعات دقیقی درباره‌ی نحوه برقراری تماس‌های تصویری ندارند دستخوش نگرانی‌هایی شوند. 
اما اپراتور سوم مدعی است که پیش از این در این زمینه تدابیر مختلفی اندیشیده تا از بروز هر نوع مشکل در این زمینه جلوگیری شود. 
اکنون برای مکالمه با سیم‌کارت رایتل فرد از این اختیار برخوردار است که نوع مکالمه خود را به صورت صوتی یا تصویری انتخاب کند. 
علاوه بر این حتی امکانی نیز وجود دارد که فرد در مکالمات تصویری، تصویر خود را حذف کرده و تصویری جایگزین و یا حتی یک فایل ویدئویی به جای آن قرار دهد. 
هم‌چنین در سیم‌کارت‌های اپراتور سوم این امکان مهیا شده که افراد تماس تصویری مخاطب ناشناس را نپذیرند و در قالب ارسال پیامکی به فردی که خواهان تماس تصویری است این‌گونه بیان کنند که ترجیح می‌دهند از تماس صوتی استفاده کنند. 
امکان قطع تصویر در میان مکالمه تصویری و یا تغییر دوربین گوشی از دیگر امکاناتی است که برای مواجهه با هر نوع مشکل احتمالی در زمینه‌ی مکالمات تصویری در نظر گرفته شده است. 
نکته قابل توجه دیگر آنکه اگرچه هنوز اپراتور سوم ارتباطی در ایران با اما و اگرهای متعددی همراه است اما با این حال نسل سوم تلفن همراه در دنیا سال‌هاست فعالیت خود را آغاز کرده و کشوری مانند ژاپن از سال ۲۰۰۱ است که از این امکانات بهره گرفته و در کنار سایر کشورهای بهره‌مند از این فناوری توانسته است ضریب نفوذ اینترنت و میزان دسترسی کاربران این کشورها به اینترنت را در حد قابل توجهی افزایش دهد. 
حتی در ایران هم بر اساس آمارهای ارائه شده ضریب نفوذ اینترنت در شش ماهه اول سال ۹۱ نسبت به سال قبل حدود ۱۶. 
۲۷ درصد رشد داشته که دلیل عمده رشد این درصد بالا رفتن میزان کاربران جی پی آر اس بوده است که به نظر می‌رسد ورود سیم کارت‌های نسل سوم ارتباطی در این افزایش بی تاثیر نبوده‌اند. 
و اما در پایان اشاره به این نکته هم ضروری است که این روزها علاوه بر اپراتور سوم، اپراتورهای دیگری هم هستند که امکان ارائه خدمات نسل سوم یا ۳G را مهیا کرده‌اند و تنها در انتظار به پایان رسیدن دوره انحصار رایتل هستند تا آن‌ها نیز بتوانند به جمع ارائه کنندگان خدمات نسل سوم بپردازند. 
کارشناسان با توجه به مجموع این شرایط و این که گفته می‌شود مشکلات ایجاد شده امروز به دلیل غفلت در زمان صدور پروانه فعالیت ایجاد شده، معتقدند که این روزها انتظار می‌رود مسوولان و متولیان ارتباطات و فن‌آوری اطلاعات کشور در این زمینه به طور جدی وارد عمل شده و تلاش کنند در آینده نه چندان دور تکلیف این اپراتور، سرمایه‌گذاری‌های صورت گرفته و علاقه‌مندان به این تکنولوژی مشخص شود. 
به گزارش تراز به نقل از ایسنا، حسن رادمرد، معاون توسعه بازرگانی داخلی وزارت صنعت، معدن و تجارت، با بیان این‌که از سال گذشته واگذاری قیمت‌گذاری سیمان به بخش خصوصی مطرح شده بود، اظهار کرد: ولی قرار بود این کالا زیر نظر نهاده‌ها و سازمان‌های ذیربط دولتی قیمت‌گذاری شود. 
وی ادامه داد: این طور نبود که بخش خصوصی بتواند به‌طور مستقل عمل کند ولی مدیریت با آن‌ها بود. 
او با بیان این‌که فعلا هیچ برنامه‌ای برای واگذاری قیمت‌گذاری کالاهای دیگر به بخش خصوصی نداریم، خاطر نشان کرد: امسال موضوع صادرات سیمان کاملا تخصصی شده و از این پس صادرات و تنظیم بازار این کالا در اختیار بخش خصوصی قرار می‌گیرد. 
به گفته رادمرد این فرآیند زیر نظر دستگاه‌های دولتی ذیربط نظیر سازمان حمایت و شرکت بازرگانی داخلی انجام می‌شود. 
وی درباره‌ی تخصصی‌شدن صادرات سیمان تصریح کرد: تا پیش از این هر کسی از هر صنفی می‌توانست سیمان صادر کند ولی براساس تصمیم‌گیری‌های جدید قرار شده از این پس فقط تولیدکنندگان و فعالان این صنف وارد این مبحث شوند. 
به گزارش ایسنا، پیش از این حمید صافدل، رییس سازمان توسعه تجارت از واگذاری وظیفه تنظیم بازار سیمان به بخش خصوصی خبر داده بود. 
رادمرد نیز تاکید کرده بود که اختیارات حوزه تنظیم بازار و تعیین قیمت بسیاری از صنایع درماه‌های آتی به بخش خصوصی واگذار می‌شود. 
تراز: نگاهی کوتاه بر تیترهای برگزیده پایگاه خبری - تحلیلی تراز دولت از کارخانه‌های تولیدی حمایتی نمی‌کند تراز: دولت آن گونه که قبلا وعده داده بود با آغاز طرح هدفمندی یارانه‌ها، حمایت‌های ویژه از بخش تولید نکرد؛ حتی برخی از شواهد نشان می‌دهد یارانه بخش تولید نیز به این بخش تعلق پیدا نکرده است. 
قیمت جدید روغن نباتی با ۱۰ درصد کاهش+جدول تراز: فهرست قیمت مصرف‌کننده محصولات عمده تولیدی شرکت‌های روغن نباتی با ۱۰ درصد کاهش اعلام شد. 
واردات گوشت از قطب جنوب شرعی نیست تراز: نظارت شرعی بر واردات بیش از ۴۰۰ هزار دلار گوشت گاو از قطب جنوب صورت نگرفته و در صورت ورود به بازار مورد تایید سازمان دامپزشکی نخواهد بود. 
ناآرامی‌ها در سوریه نفت را گران کرد تراز: قیمت جهانی نفت به دنبال حمله هوایی رژیم صهیونیستی به سوریه و افزایش نگرانی‌های ژئوپلتیکی به بیش از ۱۰۵ دلار در هر بشکه افزایش یافت. 
نان امسال یارانه نمی‌گیرد تراز: با اعلام اینکه امسال یارانه نقدی به نان پرداخت نخواهد شد، روش اصلاح قیمت حامل‌های انرژی در فاز دوم اجرای هدفمندی یارانه‌ها و بازپرداخت منابع حاصل از آن به مردم و تولید همانند فاز اول را اعلام شد. 
آخرین فرصت برای تکمیل اقساط مسکن مهر پردیس تراز: متقاضیان مسکن مهر این شهر که به دلیل تکمیل نکردن مبلغ واریزی خود از سایت ثبت‌نام حذف شده‌اند تا پایان اردیبهشت ماه مهلت دارند ۵۰ درصد از مبلغ چهار قسط خود را واریز کنند تا ثبت‌نام آن‌ها از سر گرفته شود. 
احضار ۲ وزیر به جلسه غیرعلنی فردای مجلس تراز: دو نماینده مجلس از حضور وزیران صنعت، معدن و تجارت و جهاد کشاورزی در نشست غیرعلنی روز سه شنبه مجلس برای پاسخگویی درباره گرانی‌های اخیر بازار خبر دادند. 
افزایش دوباره حداقل دستمزد کارگران منتفی است تراز: احتمال افزایش دوباره حداقل دستمزد سال جاری بعید است چرا که تصمیم شورای عالی کار که با حضور نمایندگان دولت، کارگران و کارفرمایان صورت می‌گیرد، قابلیت تغییر ندارد. 
پرداخت یارانه به کالاهای اساسی تراز: با اعلام تک نرخی شدن ارز از زمان ابلاغ قانون بودجه سال ۹۲، در محاسبات بودجه‌ای، برای ارز یک نرخ داریم که همان ۲۴۵۰ تومان است. 
بررسی بودجه ۹۲ امروز به اتمام می‌رسد تراز: بررسی لایحه بودجه ۹۲ احتمالاً تا ظهر امروز در کمیسیون تلفیق بودجه به اتمام می‌رسد. 
مبایعه‌نامه‌های کاغذی در تهران فاقد اعتبار اعلام شد تراز: با تکمیل فرآیند صدور کدرهگیری برای معاملات املاک در بنگاه‌های مسکن شهر تهران، راه استفاده دلالان از ترفندهای مختلف برای تغییر محتوای معامله به نفع یکی از طرفین، بسته شد. 
مقایسه قیمت جدید و قدیم خودروهای داخلی +جدول تراز: مقایسه قیمت جدید خودروها که روز یکشنبه با توافق شورای رقابت و خودروسازان اعلام شد با آخرین قیمت‌ها نشان می‌دهد که از ۵۰۰ هزار تا دو میلیون و نیم در انواع خودرو کاهش داشته است. 
کرایه تاکسی ۳۰ درصد گران شد تراز: شورای شهر افزایش کرایه تاکسی را به طور رسمی اعلام کرد. 
به گزارش تراز به نقل از مهر، یکی از بزرگ‌ترین وعده‌ها و ادعاهایی که دولت در حوزه بازار کار و اشتغال کشور طی چند سال فعالیت به ویژه در زمان دولت دهم داشته، ساماندهی نیروهای شرکتی و حذف پیمانکاران تامین نیروی انسانی از بازار کار کشور بوده است. 
دولت در مقطعی با حرارت فراوان در این باره حرف زد، مصوبه صادر شد و به دستگاه‌ها و زیرمجموعه‌های دولتی اولتیماتوم داده شد تا در اولین فرصت به صورت یکطرفه قراردادهای تامین نیروی انسانی خود را با شرکت‌های پیمانکاری قطع و اقدام به جذب نیروهای پیمانکاری به صورت مستقیم نمایند. 
البته پس از آن و مطرح شدن ضد و نقیض‌های فراوان در مصوبات دولت، طرح ایرادات مجلس و لغو برخی از مصوبات دولتی در این زمینه؛ اعلام شد که پس از لغو قرارداد همکاری پیمانکاران دستگاه‌ها باید آزمونی برای پذیرش و جذب نیروهای پیمانکاری برگزار کنند! 
به عبارتی، برگزاری آزمون در این بخش یعنی نیرویی که با شرایط مشخص از سوی پیمانکار طی چند سال به کار گرفته شده است، بیاید و برای ادامه کار خود و احتمالا تبدیل قرارداد در گزینش و آزمون شرکت کند و اگر هم پذیرفته نشد …
حذف واسطه‌ها، برگزاری آزمون! 
موضوع برگزاری آزمون برای تبدیل وضعیت نیروهای شرکتی پس از حذف پیمانکاران در برخی دستگاه‌ها مانند زیرمجموعه‌های وزارت آموزش و پرورش به اجرا گذاشته شد. 
هرچند هدف این گزارش القای جانبداری از فعالیت‌های پیمانکاری و تخلفات گسترده‌ای که در زمینه تضییع حقوق نیروی کار، نپرداختن دستمزد مناسب با کاری که ارائه می‌شود، بیمه نکردن و ده‌ها رعایت نکردن دیگر نیست؛ بلکه گزارش به دنبال آسیب شناسی یک تصمیم، هیجانی کردن آن و آنگاه ارائه مصوبات احساسی است که متاسفانه دستاوردی برای بازار کار کشور نداشته است. 
ایجاد موجی از امید در بین نیروهای شرکتی و پیمانکاری شاغل در دو بخش خصوصی و دولتی و همچنین بروز چالشهایی در روابط بین کارگران و کارفرمایان و از سویی به وجود آمدن شرایط ناامن برای سرمایه گذاری‌های پیمانکاران بخش خصوصی و افت شدید امنیت شغلی نیروی کار در این بخش؛ مسائلی بود که در چند سال گذشته در این بخش دیده شد. 
متاسفانه باید گفت آنقدر که دولت با ارائه مصوبات متعدد و سخن گفتن درباره برچیده شدن بساط دلالان از بازار کار و حذف واسطه گری در این بخش اهتمام ورزید؛ نتیجه عملی قابل توجهی برای بازار کار کشور به همراه نداشته و امروز هم به روشنی معلوم نیست که چه تعداد نیروی کار توانسته اند از طریق اجرای مصوبه دولت، قرارداد کاری مستقیمی با کارفرمای اصلی منعقد نمایند؟ 
دولت مشتری اول واسطه گری در بازار کار دولت به عنوان مشتری اول و پروپاقرص پیمانکاران نیروی انسانی و برگزار کننده انواع مزایده‌ها در این بخش؛ طی دو دهه اخیر بیشترین حجم نیروهای شرکتی را در بازار کار کشور ایجاد کرده و از سویی بخشی از سرمایه گذاران خصوصی را به سرمایه گذاری در این بخش تشویق کرده است. 
با این حال، دولت در سال‌های گذشته نه تنها موفق به اجرای مصوبات ساماندهی نیروهای شرکتی و حذف پیمانکاران از بازار کار کشور نشده است؛ بلکه امکان همراهی ۱۰۰ درصدی شرکت‌ها و سازمان‌های دولتی را در این بخش نیز نیافت. 
برخی پیمانکاران خصوصی نیروی انسانی می‌گویند همه انچه که از سوی دولت به عنوان تخلفات آن‌ها ذکر می‌شود درست نیست و بخشی از آن متوجه خود بنگاه‌های دولتی است به نحوی که از زمانی که دولت به این فکر افتاد تا ارتباط خود را با بازار کار کشور کمرنگ نماید و دایره مسئولیت‌ها را در این بخش تنگ کند، این مسائل بروز کرد و در سالیان متمادی مزایده‌های فراوانی برای واگذاری انواع و اقسام پیمان به بخش خصوصی برگزار شده است. 
همچنین آنها می‌گویند در مزایده‌ها آنقدر شرایط رقابت نامناسب می‌شود که پیمانکار خصوصی برای برنده شدن در مزایده مجبور است ارقام بسیار پایینی را ذکر کند و در نهایت مجبور می‌شود از حق و حقوق نیروی کاری که آن پروژه را می‌خواهند انجام دهند بزنند. 
از سویی وجود برخی رانت‌ها و زیرمیزی‌ها در ادارات وابسته به دولت برای واگذاری پیمان‌ها به بخش خصوصی نیز خود داستان دیگری است که از سوی سرمایه ذگاران بخش خصوصی مطرح می‌شود. 
آن‌ها معتقدند در موارد بسیاری قراردادها با رانت منعقد می‌شود و این موضوع در این بخش فساد ایجاد کرده است. 
سئوالات بی پاسخ با این حال شاید بتوان نگاه دولت را به این مسائل نگاه اصلاحی و حل ریشه‌ای مسئله و از بین بردن شرایط بی عدالتی در بازار کار کشور دانست که از سوی زیرمجموعه‌های خود و فعالان بخش خصوصی ایجاد شده است؛ اما متاسفانه همانگونه که ذکر شد در این راه موفق نبوده است. 
با وجود گذشته چند سال از ارائه مصوبات دولتی ساماندهی نیروهای شرکتی، چند سوال اساسی همچنان بدون جواب باقی مانده است. 
۱ - سرنوشت مصوبات متعدد دولت درباره ساماندهی نیروهای شرکتی چه شد؟ 
۲ - چه تعداد شرکت دولتی با پیمانکاران نیروی انسانی قرارداد داشته‌اند و امروز چه تعداد از آن‌ها باقی مانده‌اند؟ 
۳ - حجم قرارداد دستگاه‌های دولتی با شرکت‌های تامین نیروی انسانی چقدر بوده است؟ 
۴ - چه تعداد نیروی کار در بخش دولتی فعالیت دارند که با واسطه و از طریق بخش خصوصی تامین شده‌اند؟ 
۵ - اساسا چه تعداد نیروی کار در کشور مشمول مصوبات دولت بوده‌اند؟ 
تاکنون چند درصد از این نیروها تعیین تکلیف شده و چه بخشی از کار باقی مانده است؟ 
۶ - میزان دقیق بدهی دولت به بخش خصوصی که شرکت‌های پیمانکاری از چند هزارمیلیاردتومان صحبت می‌کنند چقدر است؟ 
۷ - طبق محاسابات دولت مشکل چند درصد نیروی کار کشور از طریق اجرای مصوبه دولت حل شد؟ 
بار مالی ناشی از انعقاد قراردادهای مستقیم دستگاه‌ها و شرکت‌های دولتی چه تفاوتی با انعقاد قراردادی پیمانکاری داشته است؟ 
انحلال ۳۰ هزار شرکت پیمانکاری حمید حاج اسماعیلی در گفتگو با مهر با بیان اینکه موضوع ساماندهی نیروهای شرکتی بیشتر از آنکه به نفع نیروی کار منجر شود باعث ایجاد عوارض منفی در بازار کار کشور شده است، گفت: در سال‌ها فعالیت شرکتهای خصوصی در این بخش، کسب و کارهای فراوانی شکل گرفت و این شرکت‌ها توانستند علاوه بر جذب نیرو برای انجام پیمان‌ها، نیروهایی را نیز در دفاتر خود مستقر و اشتغال زایی کنند. 
نماینده کارگران در هیئت حل اختلاف اظهار داشت: شاید حدود ۳۰ هزار از این شرکت‌ها منحل شد که البته به همراه آن نیروهای فراوانی نیز بیکار شده‌اند. 
در عین حال نحوه اجرای مصوبات دولت نیز شفافیت لازم را نداشته است. 
حاج اسماعیلی با بیان اینکه نحوه عملکرد بخشی از شرکتهای فعال در بخش خصوصی دارای اشکال بوده و از این طریق رانتهایی نیز به وجود آمده بود، افزود: یک موضوع دیگر نیز حقوق کارگران است که بعضا محل سوء استفاده شده بود. 
بازنگری مصوبات در دولت و مجلس این فعال کارگری کشور با تاکید بر این موضوع که اصل موضوع ساماندهی فعالیت نیروهای شرکتی در کشور خوب بوده اما به درستی اجرا نشده است، اظهار داشت: نمی‌توان به صورت کلی گفت قطع رابطه پیمانکار با کارفرمای دولتی و انعقاد قرارداد مستقیم فی نفسه کار خوبی است. 
نماینده کارگران در هیئت حل اختلاف تصریح کرد: هنوز هم بسیاری از قراردادها در بخش دولتی به صورت کوتاه مدت است و هر وقت بخواهند قرارداد نیروی کار را قطع می‌کنند. 
بهتر است موضوع ساماندهی نیروهای شرکتی یکبار دیگر از سوی دولت مورد بازنگری قرار گیرد. 
به گفته حاج اسماعیلی، دولت هنوز مبالغ بسیار زیادی به پیمانکاران بخش خصوصی بدهکار است و این مسائل باعث شده تا بخشی از این شرکت‌ها در آستانه تعطیلی قرار بگیرند. 
متاسفانه سازمان‌های زیرمجموعه دولت خیلی اعتنایی به مصوبات دولتی در این بخش نکرده اند، در حال حاضر بخش وسیعی از پیمانکاری‌ها در شهرداری‌ها فعالیت دارند و بکارگیری نیروی کار غیرمجاز خارجی نیز رواج دارد. 
به گزارش تراز به نقل از ایسنا، ایرج رهبر درباره متعادل‌سازی قیمت مسکن در نقاط مختلف شهر تهران اظهار کرد: ۴۰ درصد از سهم قیمت مسکن را زمین شامل می‌شود که قیمت زمین در نقاط مختلف شهر متفاوت است. 
به گفته وی هزینه ساخت مسکن و استفاده از مصالح در بیشتر نقاط یکسان است مگر اینکه در مراحل اسکلت‌بندی، نازک‌کاری و معماری داخلی واحد مسکونی بسته به سلیقه سازنده از مصالح با کیفیت‌تر استفاده شود. 
رهبر با بیان اینکه قیمت زمین در مناطق مختلف تهران متفاوت است، تاکید کرد: باید شرایطی فراهم شود تا هر مالکی زمین خود را به هر قیمتی به نفروشد. 
رییس کانون سراسری انبوه‌سازان بهترین راه کنترل قیمت زمین در مناطق مختلف شهر را افزایش ساخت و سازها برای متعادل‌سازی قیمت عنوان کرد و گفت: هنگامی که ساخت و سازها افزایش یابد قیمت‌ها نیز به تناسب متعادل می‌شوند. 
به گفته وی هنگامی که انبوه‌سازی و ساخت مسکن به تعداد زیاد صورت گیرد هزینه‌ها کمتر و قیمت‌ها سرشکن می‌شوند. 
رهبر در پاسخ به اینکه آیا تهران هنوز ظرفیت ساخت و ساز و انبوه‌سازی را دارد؟ 
گفت: شهر تهران با این جمعیت هنوز هم ظرفیت ساخت و ساز را دارد و نباید تنها به امید زمین‌های دولتی باشیم بلکه باید بخش خصوصی نیز وارد انبوه‌سازی شود تا شهرک‌سازی‌ها گسترش یابد. 
رییس کانون سراسری انبوه‌سازان تاکید کرد: اگر شهرک‌سازی‌ها با قیمت‌های مناسب زمین و ساخت و ساز، ساخته شوند قیمت‌ها متعادل می‌شوند. 
به گزارش تراز به نقل از ایسنا، سردار کاظم علیزاده در تشریح جزئیات این خبر گفت: در پی کسب خبری مبنی بر اینکه فردی اقدام به احتکار مقادیری روغن مایع سرخ کردنی در سردخانه‌ای واقع در یکی از مناطق شهرستان خرم آباد کرده است، ماموران پلیس آگاهی بررسی موضوع و شناسایی محتکر وانبار موصوف را در دستورکار خود قرار دادند. 
وی افزود: مأموران پس از انجام تحقیقات لازم و کسب اطمینان از درستی موضوع، با هماهنگی مقام قضایی به محل مورد نظر اعزام و محل را تحت بررسی قرار دادند که در بازرسی از محل شناسایی شده مقدار ۲۶ تن روغن مایع خوراکی به ارزش ۶۰۰ میلیارد ریال که در یک سردخانه احتکار شده بود کشف و متصدی مربوطه نیز دستگیر شد. 
علیزاده با بیان‌اینکه متهم قصد داشت با توجه به نوسانات بازار روغن‌ها را پس از احتکار به قیمت بالا به بازار عرضه کند، خاطرنشان‌کرد: متهم تحویل تعزیرات حکومتی و روغن‌های احتکار شده تحویل نماینده سازمان صنعت، معدن و تجارت استان شدند. 
وی با بیان اینکه پلیس در برخورد با محتکران و مخلان نظم اقتصادی از هیچ تلاشی دریغ نخواهد کرد، بیان کرد: مخلان و محتکران اقتصادی باید بدانند که احتکار و انبار کالاهای اساسی از نظر قانونی جرم بوده و مجازات سنگینی را در پی خواهد داشت. 
به گزارش تراز به نقل از ایسنا، خودروی پرنده‌ای که شرکت ترافوژیا روی آن کار می‌کند دارای چهار صندلی برای سرنشینانش بوده و حداکثر سرعت آن نیز به بیش از ۲۰۰ مایل بر ساعت می‌رسد. 
خودروی پرنده دارای دو موتور برقی و بنزینی است. 
قرار است این خودرو به گونه‌ای طراحی شود که لزومی نداشته باشد که راننده آن حتما یک خلبان ماهر باشد. 
به طوری که قرار است تمامی مراحل پرواز با این وسیله از کنترل آن در هوا گرفته تا مسیریابی به صورت اتوماتیک انجام شود. 
به گزارش وال استریت ژورنال، به گفته مدیرعامل شرکت ترافوژیا نسل بعدی خودروهای پرنده خون تازه‌ای را در رگ صنعت هوایی جهان به گردش درمی‌آورند. 
به گزارش تراز به نقل از فارس، احمد قلعه بانی از کشف یک میدان بزرگ گازی با ۲۶۰ میلیارد فوت مکعب گاز درجا در افق مخزنی ایلام خبر داد. 
وی افزود: بر اساس محاسبات حجمی مخزن، حجم گاز درجا در حالت مورد انتظار در افق مخزنی ایلام، ۲۶۰ میلیارد فوت مکعب و گاز قابل استحصال، ۱۷۵ میلیارد فوت مکعب برآورد شده است. 
وی افزود: این برای نخستین بار است که یک میدان گاز شیرین در ارتفاع حدود ۱۰۰ متر بالاتر از سطح دریا کشف می‌شود. 
معاون وزیر نفت ادامه داد: این میدان گازی در فضایی به وسعت ۲۸ در ۴ کیلومتر مربع در شرق استان ایلام قرار دارد. 
مدیرعامل شرکت ملی نفت ایران درخصوص روند اکتشاف گاز در استان ایلام نیز گفت: پس از انجام مطالعات و عملیات زمین شناسی اکتشافی و همچنین بهره گیری از اطلاعات لرزه نگاری ۲ بعدی موجود در محدوده این طاقدیس، احتمال وجود هیدروکربور در سازندهای ایلام و سروک از گروه مخزنی بنگستان در طاقدیس راونی قوت گرفت. 
وی ادامه داد: به دنبال تفسیر داده‌های زمین شناسی، حفاری یک حلقه چاه اکتشافی تا عمق ۲۲۰۰ متر در محل ستیغ این طاقدیس از سوی مدیریت اکتشاف شرکت ملی نفت ایران پیشنهاد شد که پس از خاتمه حفاری و انجام آزمایش‌های مخزنی، وجود گاز شیرین در افق ایلام به میزان ۱۳ میلیون فوت مکعب در روز مشخص شد. 
* وجود ۲۶۰ میلیارد فوت مکعب گاز درجا قلعه بانی افزود: در نهایت با انجام محاسبات حجمی، وجود ۲۶۰ میلیارد فوت مکعب گاز درجا در این میدان مشخص شد که بر همین مبنا میزان گاز قابل استحصال نیز در حدود ۱۷۵ میلیارد فوت مکعب تخمین زده شد. 
وی همچنین از کشف مقادیری گاز ترش در بخش بالایی سازند سروک خبر داد. 
قلعه بانی در پایان با اشاره به اینکه کشف این میدان گازی، در شرایط تحریم تاثیرات مثبتی برای صنعت نفت به همراه دارد، تاکید کرد: دستیابی به توانمندی و بلوغ علمی متخصصان صنعت نفت به ویژه در حوزه مدیریت اکتشاف شرکت ملی نفت ایران دستاورد بزرگی است که برای صنعت نفت کشورمان حاصل شده است. 
تراز: با حذف تشریفات اداری از مسیر صدور اجاره‌نامه محضری، مالک و مستاجر می‌توانند با ثبت معامله خود در دفاتر اسناد رسمی، از مزایای اجاره‌نامه‌های رسمی برخوردار شوند. 
به گزارش تراز به نقل از دنیای اقتصاد، محمدرضا دشتی رییس کانون سردفتران با بیان اینکه به موجب ابلاغیه سازمان ثبت اسناد، از این پس، تنظیم قرارداد اجاره ملک در دفترخانه‌ها نیازی به استعلام‌های متعدد از جمله اخذ مفاصاحساب دارایی برای ملک مورد اجاره را ندارد، اعلام کرد: تفاوت اجاره‌نامه محضری با اجاره‌نامه‌هایی که در بنگاه تنظیم می‌شود، این است که «علاوه براینکه هزینه تنظیم قرارداد اجاره در دفترخانه‌ها حداکثر معادل ۳۰ درصد حق‌کمیسیون بنگاه است، رسیدگی به اختلافات حقوقی یا مالی بین موجر و مستاجر نیز برای دارندگان اجاره‌نامه محضری، بدون نیاز به تشکیل پرونده در دادگستری قابل انجام است.» 
رییس کانون سردفتران در این زمینه گفت: با تنظیم قرارداد اجاره در دفترخانه‌ها مراجعات مردم به دادگستری‌ها بابت دریافت ودیعه پرداختی به موجر یا تخلیه ملک یا نپرداختن اجاره و امثال آن منتفی می‌گردد چرا که به موجب اسناد رسمی تنظیمی در دفاتر اسنادرسمی، تمامی این موارد از طریق ادارات اجرای اسناد رسمی مستقر در سازمان ثبت اسناد و املاک کشور انجام می‌شود و قابل پیگیری است ضمن اینکه حاکمیت، اسناد تنظیمی در دفاتر اسناد رسمی را تضمین می‌کند و این مزایای قانونی، همه در ازای هزینه اندکی به دست می‌آید. 
رییس کانون سردفتران و دفتریاران افزود: تا پیش از این، برای تنظیم اسنادرسمی اجاره در دفاتر اسنادرسمی، اخذ مفاصاحساب دارایی و استعلام از اداره ثبت، به موجب قانون، آیین‌نامه یا بخشنامه الزامی شده بود که مانعی بر سر راه تسهیل تنظیم اسناد رسمی به شمار می‌رفت اما هم‌اکنون آخرین مانع و مشکل برای تنظیم اسناد رسمی اجاره در دفترخانه‌ها برطرف شد. 
دشتی درباره هزینه صدور اجاره‌نامه محضری برای اجاره واحدهای مسکونی در تهران، تصریح کرد: مجموع تمام هزینه‌های تنظیم سندرسمی اجاره در دفترخانه‌ها شامل حق الثبت (حقوق دولتی)، حق‌التحریر و مالیات بر ارزش افزوده برای ملکی که به مدت یکسال در ازای ماهانه ۱۰۰ هزار تومان اجاره داده می‌شود، فقط ۳۵ هزار تومان برای هریک از طرفین است یا برای ملکی که به مدت یکسال در ازای ماهانه یک میلیون تومان اجاره داده می‌شود، تمام هزینه‌های تنظیم سندرسمی اجاره شامل حق‌ثبت (حقوق دولتی)، حق‌التحریر و مالیات بر ارزش افزوده ۸۵ هزار تومان برای هرکدام از طرفین است. 
به گزارش تراز به نقل از تسنیم، پرویز صحاف زاده، با بیان این مطلب اظهار داشت: بورس انرژی عمدتا به محصولات بالادست صنعت نفت بازمی گردد و دربرگیرنده نفت، گاز و همچنین فرآوردهای نفتی خواهد بود. 
وی افزود: با توجه به گستردگی صنعت پتروشیمی و زنجیره‌های متعددی که این صنعت دارد، هم اکنون شاهد عرضه مستقیم محصولات پتروشیمی با ساز و کار معین در بورس کالای ایران هستیم. 
این مقام مسئول با تأکید بر اینکه نیازی به موازی کاری دو بورس در عرضه محصولات پتروشیمی نیست، گفت: خود شرکت‌های تولیدکننده می‌توانند با پیگیری و حضور در بورس انرژی در جهت تأمین خوراک واحدهای خود از بخش‌های بالادستی اقدام کنند. 
صحاف زاده در پاسخ به اینکه آیا شرکت ملی صنایع پتروشیمی ایران به منظور پیگیری بحث خوراک صنعت پتروشیمی در بورس انرژی برنامه ویژه‌ای دارد، تصریح کرد: این اقدام باید در سطح وزارت نفت دنبال شود و هنوز بررسی‌ها در این خصوص ادامه دارد. 
به گفته معاون مدیر برنامه ریزی و توسعه شرکت ملی صنایع پتروشیمی، با فعالیت بورس انرژی، عرضه محصولات پتروشیمی در بورس کالای ایران متوقف نخواهد شد
به گزارش تراز به نقل از تسنیم، علی نیکزاد گفت: هر دولتی از اول انقلاب اسلامی تاکنون و به طور کلی در دنیا می‌داند که مشکل مسکن مردم بدون دخالت دولت‌ها قابل حل نیست. 
وی افزود: در بخش مسکن روستایی در دولتهای هفتم و هشتم، ۸۱ هزار مسکن نوسازی شد و هم اکنون دو میلیون و ۲۵۰ هزار مسکن روستایی در حال ساخت بوده که یک میلیون و ۵۲۰ هزار واحد آن واگذار شده است. 
نیکزاد تصریح کرد: اگر این میزان مسکن روستایی در دولت احمدی نژاد مقاوم سازی نمی‌شد زلزله‌های بیش از ۵ ریشتر که در این مدت در کشور به وقوع پیوست همه خانه‌های روستایی را نابود می‌کرد. 
وی گفت: در مناطقی که اخیرا زلزله آمد مثل استانهای لرستان، آذربایجان شرقی و بوشهر هر کجا مقاوم سازی مسکن روستایی جدی انجام شده آن خانه‌ها پابرجا مانده است. 
بنابراین ما در دولت به جای اینکه بگذاریم بر مردم مصیبت وارد شود و بعدش برویم دستشان را بگیریم و وام بلاعوض بدهیم بهتر است این خانه‌های باقی مانده روستایی را هم مقاوم سازی کنیم. 
نیکزاد در بافت فرسوده بالاخره دولت به طور جدی وارد شد، تسهیلات دادیم و از مجموع ۷۲ هزار هکتار بافت فرسوده شهرهای کشور، بسیار بهتر و گسترده‌تر از دولتهای گذشته به نوسازی بافتهای فرسوده پرداختیم. 
وزیر راه شهرسازی گفت: در بحث مسکن شهری دولت نهم و دهم قیمت زمین را از هزینه واحد مسکن تمام شده حذف کرده که کار خوبی است. 
وی گفت: طرح مسکن مهر در دنیا به الگو تبدیل شده است. 
تراز: تزریق نقدینگی به اقتصاد یک کشور و کنترل و مدیریت آن از جمله مهم‌ترین وظایف بانکهای مرکز محسوب می‌شود. 
بانکهای مرکزی برای افزایش یا کاهش حجم نقدینگی در اقتصاد از مجموعه متنوعی از روش‌ها استفاده می‌نمایند که تحت عنوان سیاست پولی نام گذاری می‌شود. 
به گزارش تراز به نقل از اقتصادپرس دکتر محمد جلیلی درباره اینکه بالاخره نقدینگی خوب است یا بد؟ 
معتقد است اگر نقدینگی بد بود که کشورهای پیشرفته برای خروج از بحران به اقتصادشان پول‌های فراوان ترزیق نمی‌کردند اما نحوه استفاده از تزریق مهم است. 
او می‌گوید نه التهابات ارزی تقصیر نقدینگی است ونه گرانی‌های اخیر. 
گفتگوی تفصیلی بادکتر محمد جلیلی عضوهیات علمی دانشگاه اقای دکتر جلیلی همان طور که مستحضر هستید نقدینگی در سالهای اخیر با روند افزایشی زیادی مواجه شده است. 
برخی از کارشناسان معتقدند بسیاری از نابه سامانی‌های اقتصادی اخیر ناشی از همین رقم نقدینگی است. 
اعتقاد شما چیست؟ 
تزریق نقدینگی به اقتصاد یک کشور و کنترل و مدیریت آن از جمله مهم‌ترین وظایف بانکهای مرکز محسوب می‌شود. 
بانکهای مرکزی برای افزایش یا کاهش حجم نقدینگی در اقتصاد از مجموعه متنوعی از روش‌ها استفاده می‌نمایند که تحت عنوان سیاست پولی نام گذاری می‌شود. 
در مورد معایب افزایش نقدینگی معمولا بحثهای زیادی صورت می‌گیرد و یک نگرش عمومی وجود دارد مبنی بر اینکه افزایش نقدینگی موجب تورم شده و برای اقتصاد مضر است. 
اگر چه کلیات این بحث‌ها درست بوده و قابل دفاع می‌باشد اما از یک منظر دیگر هم می‌توان به موضوع نقدینگی نگاه کرد. 
نقدینگی به مثابه گردش خون در بدن انسان است. 
بدون گردش خون مناسب حیات انسان دچار مشکل می‌شود. 
در اقتصاد هم این موضوع صادق است. 
یعنی شما میگویید ورود جریان نقدینگی و افزایش این رقم برای اقتصاد مناسب است؟ 
ببنید، منظور من این است که جریان نقدینگی مناسب برای سلامت اقتصادی مفید است. 
آنچه که می‌تواند افزایش نقدینگی را از یک ویژگی مثبت به یک ویژگی منفی تبدیل نماید، استفاده نادرست از نقدینگی است. 
اگر نقدینگی تزریق شده به بازار به سمت مصرف بیشتر و کالاهای لوکس و تجمل گرایی و فعالیتهای سوداگرانه سوق یابد مخرب بوده و تورم زا است اما اگر نقدینگی به سمت فعالیتهای مولد سوق یابد نه تنها مخرب نیست بلکه مولد می‌شود. 
از اینرو لازم است به مقوله نقدینگی با نگاه متفاوتی توجه شود. 
اما برخی میگویند تزریق نقدینگی مخرب است؟ 
من به مسله معتقد نیستم؛ و این ادعا را قبول ندارم. 
واقعیت امر این است بزرگ‌ترین اقتصاددانان و نظریه پردازان اقتصادی جهان به کشورهایی تعلق دارند که با تزریق بی رویه پول به اقتصاد خود و حتی اقتصاد بین الملل برای کشور خویش سلطه استعماری نوینی را بر سایر کشورها رقم زده‌اند. 
چاپ و تزریق دلار در جهان نمونه بسیار روشنی از این مساله است. 
اگر افزایش نقدینگی به‌طور ذاتی مخرب است چرا در عمل اقتصادهای بزرگ جهان بر مبنای افزایش نقدینگی توسعه خود را تضمین نموده و برتری خود را بر سایر کشورها تحمیل نموده‌اند. 
وجود نقدینگی در اقتصاد از نگاه خرد به این معنی است که اگر این نقدینگی در اختیار بنگاههای اقتصادی و کسب و کارهای مولد قرار گیرد، اشتغال و سرمایه گذاری را افزایش داده و به نوبه خود موجب توسعه و پیشرفت می‌گردد. 
پس شما معتقدید نقدینگی ۴۵۰ هزار میلیارد تومانی خیلی هم بد نیست؟ 
قضاوت در مورد اینکه نقدینگی ۴۵۰ هزارمیلیاردتومانی خوب است یا بد؟ 
می‌بایست در چارچوبی فراتر از فرمولهای صرفا اقتصادی صورت پذیرد. 
نقدینگی (دلار) از منظر سیاسی امروزه تبدیل به اهرمی برای تسلط کشورهایی مانند امریکا بر اقتصاد بین الملل شده است. 
نقدینگی از منظر مالی یک نوع دارایی است اما از نوع داراییهای جاری. 
داراییها به‌طور کلی به دو گروه داراییهای جاری و غیر جاری طبقه بندی می‌شوند. 
داراییهای جاری داراییهای هستند که انتظار می‌رود در دوره کوتاه مدت تغییر شکل دهند. 
بهر حال بخش قابل ملاحظه‌ای از داراییهای غیر جاری نیز از طریق تبدیل وضعیت داراییهای جاری و وجوه نقد ایجاد می‌شوند. 
رقم ۴۵۰ هزار میلیارد تومان باید با جمع کل داراییهای غیر جاری مقایسه شود تا بتوان در مورد خوب یا بد بودن آن قضاوت نمود. 
واقعیت امر این است که در کلان کشورمان، رقم داراییهای غیر جاری نیز در سالهای اخیر رشد قابل ملاحظه‌ای داشته است. 
ساخت و ساز در حوزه مسکن رد سالهای اخیر هم در بخش مسکن مهر و هم در بخش خصوصی و ساخت و سازهای انفرادی مردم افزایش زیادی داشته است. 
لذا داراییهای غیر جاری در این حوزه افزایش داشته است. 
در سایر جنبه‌های عمرانی کشور نیز همین مساله قابل مشاهده است. 
در منطق مدیریت مالی برای تحلیل وضعیت نقدینگی از نسبت وجه نقد به کل داراییها استفاده می‌شود. 
با در نظر گرفتن تحلیل فوق برداشت اینجانب این است که رقم نقدینگی مذکور و حتی افزایش آن در صورت مدیریت صحیح می‌تواند موجب رونق اقتصادی شود. 
آیا می‌توان برخی اتفاقات ناگوار در اقتصاد ایران را ناشی از نقدینگی دانست؟ 
منظورم التهابات ارزی و …
. 
. 
است؟ 
من فکر نمی‌کنم صعود نرخ رشد نقدینگی فی نفسه دارای پیامدهای نگران کننده برای اقتصاد ایران باشد. 
افزایش نقدینگی لزوما دلیلی برای نوسانات ارزی نخواهد بود. 
اگر نقدینگی موجود در بازار توسط روشهای سرمایه گذاری مناسب جذب نشود بدیهی است دارندگان نقدینگی ممکن است آن را به هر جایی که برایشان سودآور است سوق دهند. 
به عنوان مثال ممکن است ارز خریداری کنند. 
اما این درست نیست که از ترس اینکه نقدینگی به سمت ارز یا هر بازار غیر مولد دیگری سوق پیدا نکند، نگران افزایش نقدینگی باشیم. 
پیش فروش سکه یا اوراق مشارکت اگرچه در شرایط کنونی بهر حال می‌توانند بخشی از نقدینگی جامعه را جذب نمایند اما ماهیت این دو دارای یک ضعف اساسی است. 
همانطور که در بسیاری از حوزه‌ها قایل به خصوصی سازی هستیم در این زمینه نیز باید بپذیریم که نگرش و رویکرد خصوصی بهتر می‌تواند عمل نماید. 
باید این امکان در جامعه فراهم شود که بنگاههای اقتصادی خرد و درشت نیز بتوانند مانند بانک مرکزی اوراق مشارکت یا هر ابزار مالی دیگری که با توجه به مبانی قانونی کشورمان مجاز هستند، منتشر نمایند و سهم خود را در جذب نقدینگی ایفا نمایند. 
آنچه که در موضوع نقدینگی مشکل ایجاد می‌نماید، انحراف آن به سمت فعالیتهای سوداگرانه می‌باشد. 
اگر این جنبه از نقدینگی به درستی مدیریت شود، افزایش حجم نقدینگی (البته در یک چارچوب مشخص و حساب شده) می‌تواند جنبه‌های مثبت زیادی داشته باشد. 
واقعیت امر این است که از لحاظ علمی، تامین مالی و کمبود منابع مالی، اصطلاحت مشکل کلاسیک بنگاههای اقتصادی نامیده می‌شود. 
از اینرو تامین مالی و سیاستهای مرتبط با آن جزو مهم‌ترین زیرساختهای توسعه اقتصادی است. 
امروزه توسعه دانش موجب شده ابزارهای زیادی برای مدیریت نقدینگی در اختیار دولت‌ها و بازارها سرمایه قرار گیرد. 
به عنوان مثال شرکتهای سرمایه گذاری زمین و مستغلات (REIT) در سال ۱۹۶۰ توسط کنگره امریکا پایه گذاری شد تا بتواند نقدینگی مردم (حتی وجوه نقد اندک مردم) را به سمت فعالیت مفید (غیر سوداگرانه) در بخش مسکن سوق دهد. 
این ابزار سرمایه گذاری به گونه‌ای طراحی شده است که افراد با اندک سرمایه یا وجه نقد مازاد می‌توانند در بخش مسکن وارد شوند. 
ضمنا مکانیزم فعالیت آن به گونه‌ای است که مانع سوداگری می‌شود. 
بنابراین در این شرایط هر چقدر نقدینگی در اختیار مردم افزایش یابد، ظرفیتهای بازارمسکن مبتنی بر ساختار RIET برای جذب آن و بکارگیری مفید می‌تواند بکارگرفته شود و در عین حال تورم کاذب نیز در این بخش ایجاد نشود. 
دیدگاه فوق در مورد نقدینگی اگرچه ممکن است در نگاه اول با دیدگاههای رایج در تعارض باشد اما واقعیت اقتصاد بسیاری از کشورها موید آن است. 
به گزارش تراز، مدیرکل ستاد مدیریت بحران اردبیل گفت: بارش برف و افت دما در ماههای اخیر در این استان حدود ۷۳ میلیارد تومان خسارت به بار آورد. 
آقای اسلامی افزود: عمده خسارات وارده به باغهای انگور مشگین شهر در حدود ۲۶ میلیارد تومان است. 
او گفت: حدود ۱۰ هزار هکتار از باغهای شهرستانهای اردبیل، خلخال، کوثر و نیر خسارت دیده‌اند. 
فرماندار مشگین شهر هم گفت: در پی بارش قابل توجه برف و باران ۸۰ درصد از باغهای انگور مشگین شهر خسارت دیده‌اند. 
آقای عبادالهی در بازدید از باغهای انگور مشگین شهر گفت: بیشترین حجم این خسارات در بخش مشگین شرقی و بیشتر در باغهای انگور بوده است. 
او گفت: هم اکنون از ۱۴ هزار هکتار از باغهای مشگین شهر حدود ۷۰ درصد زیر پوشش بیمه صندوق حمایتی کشاورزان است. 
فرماندار مشگین شهر افزود: کشاورزان می‌توانند با مراجعه به صندوق بیمه نسبت به خسارت متناسب با زمین زراعی اقدام کنند. 
آقای عبادالهی افزود: در صورتیکه در آینده نیز باغهای این شهرستان دچار خسارت ناشی از بارشهای فصلی و طبیعی شود، کشاورزان می‌توانند از حمایتهای بیمه برخوردار شوند. 
به گزارش تراز به نقل از تسنیم، افزود: به وزارت راه و شهرسازی پیشنهاد داده‌ایم که بخش خصوصی با مالیکت خود ساخت و ساز در شهرک‌های اقماری را اجرا کند. 
این پروسه در طرح مسکن مهر اجرا شد و به دنبال اخذ مجوز ساخت و ساز در شهرک‌های اقماری هستیم. 
وی ادامه داد: طرح‌ها و برنامه‌های زیادی برای ساماندهی عرضه و تقاضا در بازار مسکن وجود دارد، اما اجرای این برنامه‌ها و تحقق اهداف تعریف شده آن‌ها نیازمند تعامل دولت با بخش خصوصی است. 
این بخش از امکانات و توانمندی بالایی برخوردار است و امتحان خود را در ساختمان‌سازی پس داده است. 
وی در بخش دیگری از سخنانش به پیش‌بینی آینده بازار مسکن پرداخت و افزود: آینده این بازار به شرایط اقتصادی و میزان تورم بستگی دارد، در حال حاضر نرخ تورم راضی‌کننده است و از این رو پیش‌بینی روند آرامی را برای بخش مسکن داریم. 
رئیس‌انجمن سراسری انبوه‌سازان کشور تصریح کرد: هم‌اکنون با انباشت تقاضای مسکن مواجه هستیم و برای حل این مشکل باید در جهت تولید هر چه بیشتر مسکن گام برداریم. 
رهبر اظهار کرد: در این راستا نیز باید از شرکت‌های خصوصی که توانمندی خود را ثابت کرده‌اند، استفاده شود. 
بخش خصوصی در ساخت‌وسازهای مسکن پتانسیل خوبی دارد. 
وی با بیان این‌که یکی از برنامه‌های ما برای رونقل مسکن اعطای تسهیلات ۷۰ تا ۱۰۰ میلیون تومانی به اقشار مرفه است، گفت: بخش خصوصی در طرح مسکن مهر پتانسیل‌های خود را نشان داد و برای اقشار کم‌درآمد جامعه در کوتاه‌ترین زمان خانه‌های با کیفیتی را ساخت. 
وی ادامه داد: پس از مسکن مهر که برای اقشار خاص اجرا شد، نیاز است که برای اشخاص توانمند به لحاظ مالی چنین برنامه‌ای اجرا شود. 
به گزارش تراز به نقل از فارس، شاهین شایان آرانی کارشناس ارشد اقتصادی و استاد پیشین دوره فوق لیسانس مدیریت دانشگاه کارلتن کانادا، در میزگردی با حضور ابوالقاسم حکیمی‌پور استاد اقتصاد و عضو هیئت علمی دانشگاه علامه طباطبایی در خصوص اولویت‌های اقتصادی دولت آینده به تشریح چالش‌ها و اولویت‌های اقتصاد ایران که دولت آینده با آن مواجه خواهد بود پرداخت. 
آرانی دارای فوق لیسانس مهندسی شیمی و مدیریت بازرگانی از دانشگاه کلمبیا در نیویورک، دکترای مدیریت بازرگانی از دانشگاه کالیفرنیا و فوق تخصص مدیریت ارشد اجرایی از دانشگاه هاروراد در شهر بوستون است. 
وی همچنین رئیس هیئت مدیره شرکت مهندسی مالی هدی بین‌الملل و عضو هیئت امناء مرکز تحقیقات، آموزش و توسعه بانک توسعه اسلامی (IDB) در شهر جده عربستان سعودی است. 
شایان آرانی در این نشست چالش‌های اقتصادی آتی کشور را در ۵ گروه دسته‌بندی کرده و به تشریح آن‌ها می‌پردازد، او معتقد است معضل جدی و اساسی کشور در بخش‌های اجرایی است، نظریه‌ها و تئوری‌های مختلف خوبی مطرح می‌شود که به مرحله عمل و اجرای صحیح نمی‌رسد. 
اظهارات آرانی در میزگرد اقتصادی فارس بدین شرح است: شاهین شایان آرانی به چالش‌های اصلی اقتصاد ایران در سال پیش رو پرداخت و تصریح کرد: دولت آینده با ۵ چالش عملیاتی و اجرایی روبرو خواهد بود که سه مورد آن از معضلاتی است که باید سریع نسبت به آن فکر و عمل شود و چالش‌های جاری به شمار می‌روند، دو مورد دیگر نیز چالش‌های ساختاری است. 
مدیر عامل سابق و عضو هیأت مدیره شرکت سرمایه‌گذاری بانک ملی ایران و موسسه بنیاد برکت، اولین چالشی که دولت آینده با آن مواجه خواهد بود و از جمله چالش‌های جاری به شمار می‌رود را حل معضلات اقتصادی حاصل از تحریم‌های بین‌المللی دانست و گفت: این چالش یک چالش جدی است که برای حل این معضلات باید دولت آینده در ابتدا مدیریت و تحلیل واقع‌بینانه و کارشناسانه‌ای نسبت به فرصت‌ها و تهدیدهای مرتبط با تحریم‌ها داشته باشد. 
شایان آرانی افزود: مسئله مرتبط دیگر، بیمه شدن در مقابل تحریم‌ها و طراحی و اجرای استراتژی‌های اقتصادی مناسب در جهت استفاده از فرصت‌های پیش رو است که دولت آینده در این حوزه نقش بسیار مؤثری دارد و باید برای حل معضلات اقتصادی حاصل از تحریم‌های بین‌المللی آن را مدنظر قرار دهد. 
وی تأکید کرد: کمک به حل معضل تحریم‌های اقتصادی تحمیلی از طریق ارائه نظرهای واقع‌بینانه اقتصادی و کارشناسانه دیگر موضوع مرتبط است که دولت آینده و دولتی که بخواهد وارد کار شود باید به آن توجه کند. 
این کارشناس اقتصادی به چالش دوم یعنی اعتماد سازی در فضای اقتصادی اشاره کرد و گفت: اعتمادسازی یک بحث جاری و مهم است، زیرا در حال حاضر کشور با یک بحران اعتماد نسبت به اقتصاد از سوی مردم مواجه است و به دلایل مختلف فضای کسب و کار بسیار دچار بی‌اعتمادی شده است. 
رئیس هیات مدیره شرکت مهندسی مالی هدی بین الملل تهران، افزود: در این حوزه اعتمادسازی در فضای کسب و کار، تأکید بر اقتصاد به عنوان یک علم و تخصص و همچنین جداسازی فضای مدیریت اقتصادی از مدیریت سیاسی لازم است، زیرا اقتصاد ما به شدت سیاست‌زده شده است از طرفی مستقل سازی مدیریت اجرائی و نظارتی در حوزه اقتصادی از نهادهای سیاسی نیز ضروری است، به طوری که نهاد‌های نظارتی از قبیل شورای رقابت، شورای پول و اعتبار، بانک مرکزی و …
. 
. 
در تصمیم‌گیری‌ها نباید تحت تأثیر مسائل و نفوذ‌های سیاسی بوده و ثبات دراز مدت اقتصادی را در قالب قانون و به صورت کارشناسی مد نظر قرار دهند. 
شایان آرانی اظهار داشت: دولت آینده باید بر گزارش دهی و ارائه آمار و اطلاعات صحیح و دور از نفوذها و مصلحت‌های سیاسی تأکید داشته باشد، همچنین استفاده از مدیران با تجربه‌های اجرایی در فضایی به دور از سیاست لازم است، زیرا معمولا شاهد آن هستیم که گاهی برای تبلیغات و مسائلی از این دست افرادی جوان و بدون تجربه به‌صورت آزمون و خطا در پست‌های کلیدی و مهم مملکت قرار می‌گیرند که متاسفانه نتایج خوبی هم از این گونه واگذاری پست‌ها برای اقتصاد حاصل نشده است. 
مدیرعامل سابق و عضو هیأت مدیره شرکت سرمایه‌گذاری بانک ملی ایران، گفت: در همه جای دنیا پست‌های کلیدی و مهم کشور برای برخورداری از نتایج مطلوب به افراد متخصص، بی نیاز از قدرت، پول و شهرت، با تجربه و کاربلد واگذار می‌شود. 
شایان آرانی در ادامه به مدیریت بحران تورم و ارز به عنوان چالش سوم و جاری اشاره کرد و گفت: اعمال مدیریت و جهت‌دهی نقدینگی افسار گسیخته به شکل پایدار و باثبات برای مبارزه با معضل تورم و بیماری هلندی حادی که گریبانگر کشور است از جمله مواردی است که دولت آینده باید برای آن برنامه‌ای داشته باشد. 
در همین راستا، وی همچنین بر اعمال سیاست‌های پولی و مالی هماهنگ در حوزه مدیریت اقتصادی کشور و ایجاد بازار تک نرخی ارز تاکید کرد و گفت: به این دو موضوع هم به عنوان چالش سوم که همان مدیریت بحران تورم و ارز است، باید توجه شود. 
شایان آرانی با بیان اینکه چالش‌های چهارم و پنجم، چالش‌های ساختاری است، گفت: ایجاد انضباط اقتصادی و نظارتی در دولت به عنوان چالش چهارم مطرح است که دولت آینده باید به عنوان اولویت اقتصادی مدنظر قرار دهد. 
وی ادامه داد: در دولت آینده باید نظم برقرار شود به طوری که مسئولین متعهد شوند که انضباط و هماهنگی در بین آن‌ها برقرار شود، چرا که اگر فضای اقتصادی کشور دارای نظم نباشد، پاسخگویی در تمام ارکان اقتصادی نیز وجود نخواهد داشت. 
وی اظهار داشت: برگرداندن نظام برنامه و بودجه‌ریزی به حوزه مدیریت اقتصادی کشور و متعهد شدن قوه مجریه به برقراری انضباط در برنامه‌ریزی و بودجه‌بندی برای توسعه سازنده و پایدار باید از جمله اولویت‌های اقتصادی دولت آینده باشد. 
رئیس هیات مدیره شرکت مهندسی مالی هدی بین الملل تهران، با تاکید بر مدیریت کسری بودجه و کاهش سریع بدهی‌های دولت در راستای حل چالش چهارم گفت: بانکداری کشور ما در راستای اجرای بانکداری اسلامی نیاز به یک انقلاب اساسی دارد زیرا بانکداری فعلی کشور بسیار ناکار آمد و تحت تاثیر سیاسیون است و فرهنگ و اصول اجرائی بانکداری اسلامی در آن بسیار کم رنگ است. 
شایان آرانی چالش پنجم اقتصادی پیش روی دولت آینده را اجرای سیاست‌های اقتصادی ابلاغی دانست و در این خصوص اظهار داشت: تسریع در اجرای سیاست‌های اصل ۴۴ و چشم‌انداز ۱۴۰۴ به صورت علمی، صحیح، منعطف، نظارت شده و غیر عجولانه، با محوریت بورس، کاهش سریع حجم فعالیت‌ها و منع ورود بخشهای دولتی و شبه دولتی‌ها در حوزه کسب و کار اقتصادی باید انجام شود. 
وی گفت: دولت آینده باید با اجرای صحیح و علمی و غیر عجولانه در راستای سیاستهای ابلاغی، برنامه هدفمندی یارانه‌ها را ادامه دهد. 
این کارشناس اقتصادی ادامه داد: رونق بخشیدن و جذب مشارکت بخش خصوصی از جمله مواردی است که دولت آینده نسبت به آن باید توجه کافی داشته باشد، همچنین جذب مشارکت مالی و سرمایه‌گذاری بخش بین‌المللی نیز در برنامه‌ریزی‌های اقتصادی دولت آینده باید به صورت جدی گنجانده شود. 
شایان آرانی در راستای سیاست‌های اقتصادی ابلاغی به دو مورد دیگر اشاره کرد و گفت: توسعه، تاکید و به اجرا در آوردن فعالیت‌های صندوق توسعه ملی در سطح بین‌الملل و مدیریت مستقل آن از سیاست و استفاده از مدل‌های اقتصادی و مدرن سرمایه‌گذاری، بانکی و بیمه‌گری در جهت کمک به رشد و جذب مشارکت‌های داخلی و خارجی در راستای تشویق و توسعه شرکت‌های کوچک و متوسط و فراگیر کردن رشد، اشتغال‌زایی و توسعه مناطق کمتر توسعه یافته کشور از جمله مواردی هستند که باید به عنوان اولویت اقتصادی دولت آینده مدنظر قرار گیرد. 
وی در پاسخ به سوالی مبنی بر اینکه در صورتی که شرایط کشور به همین صورت باقی بماند و فشار تحریم‌ها ادامه پیدا کند، تورم چگونه مهار می‌شود و هدفمندی یارانه‌ها و ثبات نرخ ارز چگونه باید انجام شود؟ 
گفت: دولت فعلی می‌خواست هدفمندی را عجولانه و سریع اجرا کند در حالی که روش‌های مختلفی برای جایگزین کردن یارانه‌ها وجود دارد که نیاز به مدیریت اقتصادی حرفه‌ای را طلب می‌کند. 
این فعال اقتصادی در مورد اینکه دولت آینده چطور می‌تواند وضع موجود را مدیریت کند، گفت: به نظر من حدود ۳۰ درصد از مشکلات اقتصادی موجود ناشی از تحریم است و مابقی مربوط به ضعف مدیریت اقتصادی در داخل، عدم هماهنگی، نبود کار کارشناسی و عدم برنامه‌ریزی صحیح است. 
شایان آرانی افزود: در واقع اگر مشکلات داخلی را هم حل کنیم غبار تحریم همچنان اقتصاد ما را تحت‌الشعاع قرار می‌دهد و برای کشور هزینه دارد، ارزیابی میزان هزینه و فایده مقابله با تحریم به عهده مسئولان نظام است و وظیفه ما به‌عنوان کارشناس مستقل و دلسوز این است که این موضوع را درست محاسبه و منتقل کنیم. 
این کارشناس اقتصادی اضافه کرد: حدود ۳ سال پیش از یک گروه متخصص خواسته شد که تحلیلی از آثار و سناریوهای پیش رو در زمان تحریم ارائه شود که این گزارش ارائه شد و به مسئولین تکلیف شد که از آن برای مدیریت استفاده کنند اما این کار انجام نشد. 
وی بیان نمود که در این سناریوها نشان داده شده بود که وضعیت نرخ ارز، سلامتی بورس، نرخ تورم، نظام بانکی و …
 …
. 
در حالت‌های مختلف چه خواهد شد و به‌صورت جاری هر ۶ ماه یک بار وضعیت اقتصاد با آنچه پیش‌بینی شده بود مقایسه می‌گردد. 
شایان آرانی با بیان اینکه اقتصاد به صورت اجرایی یک علم است، گفت: همان زمان هم از دولت خواسته شده بود که سناریوی‌های مقابله با تحریم ارائه گردد، اما برنامه‌ای در این زمینه ارائه نگردید و این فرض را ممکن نمود که شاید به دلایل حساسیت‌های خاص، برنامه‌ای تهیه شده ولی ارائه نخواهد شد و به‌صورت محرمانه مدیریت خواهد گردید. 
متاسفانه نتیجه کار برای اقتصاد ما با فرض وجود و یا عدم وجود برنامه طراحی شده برای مقابله با تحریم، نمایانگر نتایج منفی بوده و تصمیم گیری‌های لحظه‌ای، غیر هماهنگ و مدیریت شده در مقابل تحریم‌ها را ببار آورده است. 
این کارشناس اقتصادی با اشاره به اینکه در ۸ سال گذشته آن طور که باید اقتصاد کشور به‌صورت اجرائی و متعادل مدیریت نگردیده است، افزود: خصوصاً تحریم‌ها فضای خاصی را در کسب و کار کشور ایجاد کرد که این‌ها باید از قبل دیده و تا حد امکان خنثی می‌شد و باید دقت نمود که دولت جدید هم این فضا را در مقابل خود خواهد داشت. 
وی تاًکید کرد: دولتی می‌تواند موفق باشد که بتواند کارشناسان و مجریان توانا را با خود همراه کند و این لزوماً به معنای دادن پاداش زیاد به آن‌ها نیست، و چه بسا احترام و نوع برخورد با آن‌ها مهم‌تر از اهمیت مالی باشد. 
همان طور که دولت‌هایی در کشور داشته‌ایم که از دیدگاه‌های مختلف به همین صورت استفاده کرده‌اند. 
شایان آرانی گفت: دولت جدید باید به حوزه اقتصادی نظم داده، از تجربه و تخصص مدیران باسابقه اجرایی موثر، استفاده کند و فضا را متعادل‌تر، ملایم‌تر، هماهنگ‌تر و به سمت علمی‌تر بودن سوق دهد. 
وی با بیان اینکه مشکل کشور ما سیاست‌زدگی در همه حوزه‌هاست، گفت: به همین دلیل است که هنگامی که افراد غیر سیاسی متخصص، به روز، مستقل و با اخلاق حرفه‌ای وارد بحث‌های لازم اقتصادی می‌شوند، طرفهای سیاست زده مقابل موضع گیری‌های عجیب گرفته و از طریق اتهام‌ها و به صور مختلف آن‌ها را از صحنه خارج می‌کنند. 
در واقع سیاست‌زدگی در اقتصاد ما شدید است و تفکیک اقتصاد از سیاست برای سلامتی فعالیت‌ها، ثبات دراز مدت و موفقیت کشور یک اصل است. 
این فعال اقتصادی تصریح کرد: برای مثال کسی که وزیر اقتصاد و یا رئیس کل بانک مرکزی می‌شود باید زیرمجموعه خود را از افراد متخصص، مستقل، حرفه‌ای و بدون وابستگی سیاسی تکمیل کند. 
شایان آرانی با اشاره به اهمیت یادگیری فنون مذاکره برای مسئولان کشور گفت: متأسقانه در کشور ما به این مسائل توجهی نمی‌شود ولی باید سعی کرد که همیشه مذاکرات را به صورت برد - برد پیش برد. 
به گزارش تراز به نقل از ایسنا، یافته‌های تحقیقات بانک مرکزی اسپانیا نشان داد که در ۸۳ درصد موارد، این خانه‌ها مسکونی بودند. 
بر اساس این تحقیقات، بیش از نیمی از این خانه‌ها به صورت داوطلبانه از سوی خانواده‌ها برگردانده شدند. 
بانک‌ها در موارد دیگر با حکم دادگاه اقدام به مصادره خانه کردند که برخی از آن‌ها با دخالت پلیس همراه بود. 
این مصادره‌ها موجب شکل‌گیری جنبش مردمی در حمایت از قربانیان مصادره خانه در اسپانیا شد و ابتکارهایی به منظور جلوگیری از روند مصادره خانه‌ها به راه افتاد. 
بر اساس گزارش خبرگزاری اسپانیایی افه، ۸۵ درصد از توافق‌های وام مسکن که به دستور دادگاه برای تخلیه خانه منتهی شد، در سال ۲۰۰۷ یا پیش‌تر از آن به امضا رسیده بود که پیش از فروپاشی حباب مسکن در اسپانیا بود. 
برای نخستین بار است که بانک مرکزی اسپانیا در مورد شمار خانه‌های مصادره شده آماری منتشر می‌کند. 
به گزارش تراز به نقل از تسنیم، فرهاد بیضایی، کارشناس اقتصاد مسکن و مدیرگروه سیاستگذاری زمین و مسکن شبکه تحلیلگران فناوری ایران، مقداد همتی مشاور وزیرمسکن و شهرسازی، مقصودی کارشناس مسکن وعلیرضا شاه میرزایی عضو شورای عالی فضای مجازی در برنامه تلویزیونی ثریا به نقد و بررسی بازار مسکن پرداختند. 
مقصودی تاکید کرد: دولت در زمینه افزایش عرضه خوب عملکرده است اگرچه انتقادات اجرایی وجود دارد اما در حوزه سوداگری خوب عمل نشده و قیمت مسکن کنترل نشده است. 
به عنوان مثال قیمت یک مترمربع خانه کلنگی در تهران از سال ۷۵ تا ۹۰ حدود ۴۰ برابر شده است. 
* ۲ سیاست برای مبارزه با سوداگری مقداد همتی مشاور وزیر راه با اشاره به اینکه بخش سوداگری دربخش‌های مختلف وجود دارد اظهارداشت: سوداگری اصالتا از خلاء عرضه وعدم وجود شفافیت اطلاعات به وجود می‌آید. 
دولت‌ها معمولا درقبال کنترل سوداگری باید دو سیاست را برعهده بگیرند اول شفافیت اطلاعات و دوم استفاده از ابزارهای کنترلی. 
همتی با تشریح زمینه‌های به وجود آمدن سوداگری به تجربیات گذشته کشور در این زمینه اشاره کرد و گفت: سال ۸۶ که ابتدای کار مسکن مهر بود، حدود ۱۵ میلیون واحد مسکونی و ۱۶. 
۵ میلیون خانوار یعنی خلاء ۱. ۵ میلیونی داشتیم که نشان دهنده عطش تقاضا بود. 
این عرضه کم وافزایش تقاضا باعث گرانی مسکن شد. 
* شگرد سوداگران مسکن برای سود بیشتر وی در ادامه به روش‌های خاص سوداگران مسکن اشاره کرد و گفت: در بحث خاص مسکن روش‌های خاص برای سوداگری وجود دارد. 
خالی نگهداشتن خانه‌ها و عدم عرضه در بازار یکی از این روش‌هاست. 
به عنوان مثال در تهران حدود ۴۰۰ هزار خانه خالی داریم که نشان دهنده وجود سوداگری شدید در این حوزه است. 
مشاور وزیر راه و شهرسازی افزود: روش دیگر سوداگران، معاملات مکرر املاک است؛ به این‌صورت که سوداگران برای آنکه قیمت مسکن را بالا ببرند مسکن را به صورت مکرر معامله می‌کنند که قیمت را بالا ببرند. 
بیضائی، رئیس گروه سیاستگذاری زمین و مسکن شبکه تحلیلگران فناوری ایران با اشاره به دلایل بروز سوداگری در حوزه زمین و مسکن تاکید کرد: در شرایط فعلی مشکل اصلی خلاء عرضه نیست بلکه عدم استفاده از ابزارهای کنترلی است. 
سرشماری‌ها نشان می‌دهد که در ۵ سال گذشته هر سال حدود یک میلیون خانه ساخته شده است اما از سوی دیگر سهم خانه‌های خالی افزایش یافته است که نشان دهنده آن است بازار مسکن دچارمشکل سوداگری است. 
وی افزود: در سال ۶۵ تا ۹۰ حدود ۱۳ میلیون خانه ساخته شده است که آمار خوبی است و نشان می‌دهد، عرضه خیلی اوضاع بدی نداشته است اما در این ۲۵ سال بیش از ۵۲ درصد از تقاضای مسکن سرمایه‌ای بوده یعنی صرفا برای سرمایه گذاری خریداری شده است و نه مصرف. 
وی ادامه داد: دردوره هایی که افزایش نقدینگی داشتیم سوداگری نیزافزایش یافته است. 
همه اینها به این دلیل بوده که بازار مسکن رها بوده وابزارهای کنترلی اعمال نشده است. 
* بانک‌ها به سوداگری و تقاضای شدید مسکن دامن می‌زنند رئیس گروه سیاستگذاری زمین ومسکن شبکه تحلیلگران فناوری ایران همچنین با اشاره به نقش پررنگ بانک‌ها ونرخ بهره بانکی در دامن زدن به مشکلات مسکن در کشور گفت: بهره بانکی وقتی بالا می‌رود باعث سرازیر شدن سرمایه‌های خرد به بانک‌ها می‌شود؛ اما بانک‌ها برای آنکه این میزان سود بالا را تامین کنند وارد بازارهایی با حاشیه سود بالا مانند مسکن می‌شود و این باعث رشد شدید تقاضا به تبع آن افزایش قیمت‌های شدید می‌شود. 
به گفته بیضائی، ازسوی دیگر افراد دیگری هم هستند که تعداد بسیار زیادی مسکن دارند و به این سوداگری دامن می‌زنند. 
* اخذ مالیات از خانه‌های خالی همتی، مشاور وزیر راه در ادامه با اشاره به سیاست‌های لازم برای کنترل سوداگری اظهار داشت: دولت‌ها باید در دو حوزه ورود کنند. 
برای سوداگری ابتدا باید شفافیت اطلاعات داشته باشیم که به عنوان زیرساخت لازم است وسپس بحث اصلی سیاست‌های بازدارنده است که عمده آن سیاستهای مالیاتی است که باید دولت اتخاذ کند. 
وی در تشریح ابزارهای مختلفی که برای مقابله با سوداگری وجود دارد، تاکید کرد: ابتدا باید هزینه‌های خالی نگه داشتن مسکن را آنقدر بالا ببریم که مطلوبیت خالی نگه داشتن از بین برود و عرضه ادامه پیدا کند. 
وی ادامه داد: مالیات بر معاملات مکرر است به این صورت است که مثلا در سال نمی‌توان که یک مسکن را بیشتر از دو بار معامله کرد در غیر این صورت، دولت این معاملات مکرر را شغل محاسبه می‌کند و از آن مالیات می‌گیرد. 
همتی با اشاره به اخذ مالیات از خرید املاک گران قیمت گفت: در دنیا اگر قیمت مسکن ازیک میزان قیمتی بالاترباشد درصدی ازقیمت فروش را مالیات می‌گیرند. 
مشاور وزیر مسکن همچنین تاکید کرد: شهرداری حق ندارد که هوا (تراکم) را بفروشد و خرج شهر کند بلکه باید از هرکسی که در شهر به میزان زمینی که درآن زمین زندگی می‌کند مالیات اخذ کند که در حقیقت این مالیات عوارض زندگی در شهر است. 
همتی همچنین با تاکید بر اهمیت اخذ مالیات از کسانی که تعداد زیادی ملک در اختیار دارند گفت: مالیات بر ملک دوم نوع دیگری از مالیات است که باید اخذ شود این مالیات به این صورت است که اگر فردی به بیش از یک ملک داشته باشد به هرتعداد ملکی که بیشتر شود به دلیل این‌که برابری فرصت‌ها را برای خانه دارشدن را از بین می‌برد، باید به صورت پلکانی مالیات بدهد. 
* نگاه دولت به مالیات صرفا درآمدی است نه کنترلی بیضایی، کارشناس سیاست گذاری زمین و مسکن در نقد عملکرد دولت در اخذ مالیات‌های کنترلی مسکن گفت: دولت هم‌اکنون لایحه اصلاحیه قانون مالیات‌های مستقیم را در مجلس دارد، اما اشتباهی که رخ داده این است که دولت به دنبال تامین مالی و کسب درآمد خود بوده است اما به بحث مبارزه با سوداگری وکنترل بازارهای سرمایه‌ای بی توجهی کرده است. 
وی در باب اولویت اخذ این مالیات‌ها تاکید کرد: در اولویت اول مالیات برخانه‌های دوم و بیشتر است و در مرتبه بعدی مالیات بر ارزش زمین و مسکن استقرار دارد. 
وی در مورد فلسفه و دلیل اخذ این مالیات‌ها اظهار داشت: مالیات بر خانه‌های دوم و بیشتر به این دلیل گرفته می‌شود کسی که دارای خانه‌های زیاد است تعداد عرضه را از بازار عرضه مسکن کم کرده و فرصت خانه دار شدن را از سایرین صلب کرده است. 
همچنین مالیات دوم که، مالیات بر افزایش قیمت زمین و مسکن می‌باشد. 
به گفته وی، به اینصورت است که بر روی نفع یک فروشنده از فروش مسکن به دست می‌آورد مالیات گرفته می‌شود که باعث می‌شود سوداگران وارد بازار مسکن نشوند چون مجبور هستند بخش زیادی و چه بسا همه سود خود را بابت مالیات بپردازند. 
از سوی دیگر از عایدی این مالیات‌ها برای تامین مسکن افرادی که به خاطر سوداگری از خانه‌دارشدن محروم شده‌اند استفاده می‌شود. 
این کارشناس سیاست گذاری زمین و مسکن در مورد ویژگی‌های خاص بازار زمین و مسکن اظهار داشت: بازار زمین و مسکن به خاطر آنکه قابل واردات نیست قابلیت عرضه دفعی فراوان دارد و ورود سوداگرانه باعث می‌شود عده‌ای از خانه‌دار شدن محروم شوند، به همین دلیل روش‌های کنترلی آن نیز متفاوت است. 
* وزارت راه در حوزه سوداگری ابزارهای لازم را در اختیار ندارد همتی مشاور وزیر راه و شهرسازی در مورد دلایل عدم اجرای درست سیاست‌های کنترل سوداگری در بازار مسکن از سوی این وزارتخانه گفت: وزارت راه در حوزه سوداگری ابزارهای لازم را در اختیار ندارد. 
در این حوزه ابزار اصلی ابزارهای مالیاتی است که دست وزارت راه نیست بلکه در اختیار وزارت اقتصاد است. 
وی در تشریح اقدامات وزارت راه و شهرسازی در این حوزه گفت: وزارت راه با کمک نهادهای پژوهشی یک بسته کامل درحوزه مبارزه با سوداگری را به وزارت اقتصاد ارائه کرد که البته آن‌ها نیز متاسفانه در لایحه اصلاح قانون مالیات‌های مستقیم این پیشنهادات را نیاوردند اما با تلاش‌های دیگری که صورت گرفت در مجلس وارد لایحه اصلاح قانون مالیات شده که منتظر تصویب مجلس است. 
* نقش بنیادها و ستادهای مختلف در سوداگری بیضائی رئیس گروه سیاست گذاری زمین و مسکن شبکه تحلیلگران فناوری ایران با اشاره به نقش بانک‌ها در ایجاد تقاضاهای سوداگرانه در بازار زمین و مسکن بر نقش مجموعه‌های دیگر نیز تاکید کرد و گفت: در کنار بانک‌ها، بنیادها، ستادها و نهادهای مختلف هستند که در حوزه زمین و مسکن ورود می‌کنند و باعث مشکلات جدی در حوزه زمین و مسکن می‌شوند به عنوان مثال در منطقه سولوقون در تهران وارد شده‌اند باغ‌ها را تفکیک کرده می‌فروشند و این درحالی است که رهبرانقلاب مخالفت جدی خود را با این کار در موارد متعدد اعلام کرده‌اند. 
* طرح کاداستر هنوز عملیاتی نشده است بیضایی در تشریح زیرساخت‌های لازم برای شفافیت در حوزه زمین و مسکن اظهار داشت: بحث شفافیت در حوزه زمین و مسکن دو جنبه دارد یکی طرح کاداستر است که با اینکه ۱۷ سال از آن می‌گذرد هنوز نهایی نشده است و این بازه زمانی طولانی و نبود زیرساخت مناسب باعث ادامه سوداگری می‌شود که نه تنها افراد حقیقی بلکه نهادهای حقوقی نیز وارد این بازارها می‌شود. 
وی در آسیب شناسی عدم پیشرفت طرح کاداستر در کشور گفت اظهار داشت: در دنیا سازمان ثبت زیر مجموعه کاداستر تعریف می‌شود اما در کشور ما طرح کاداستر بخشی از سازمان ثبت است. 
* ثبت املاک باید زیر نظر دولت باشد نه قوه قضائیه مقداد همتی نیز در تاکید بر استدلال بیضایی در باب علت تاخیر و اجرایی نشدن پروژه کاداستر گفت: در دنیا اطلاعات مالکیتی زیرمجموعه دولت‌ها قرار می‌گیرد نه قوه قضائیه. 
درحالی که سیاستگذاری در حوزه زمین و مسکن در دولت صورت می‌گیرد نمی‌توان بخش ثبت در زیرمجموعه قوه قضائیه باشد و حتما باید سازمان ثبت هم ذیل دولت قرار گیرد که دولت بتواند از این زیرساخت برای سیاست گذاری استفاده کند. 
* اعلام شماره برای اطلاع‌رسانی خانه‌های خالی شبیه طنز است علیرضا شاه میرزایی عضو شورای عالی فضای مجازی در تشریح آخرین وضعیت سامانه هوشمند املاک - که زیرساخت شفافیت در حوزه زمین و مسکن است - اظهار داشت: از وضعیت فعلی مشخص است که طرح شناسنامه هوشمند املاک اجرایی نشده است که اگر اجرا می‌شد اینقدر مشکل در حوزه زمین و مسکن وجود نداشت. 
وی با اشاره به تجربه موفق اجرای پروژه کارت هوشمند سوخت ادامه داد: کارت هوشمند سوخت کاملا تاثیرگذار بوده است و عملا مشکل قاچاق و تا حدی مشکل مصرف را حل کرده است و این نمونه‌ای است که کاملا قابل مشاهده است ولی در حوزه مسکن این کار رخ نداد و کار عملیاتی نشد. 
شاه میرزایی در تشریح اهداف طرح سامانه هوشمند املاک گفت: هدف در طرح سامانه هوشمند املاک این بوده است که ما سامانه‌ای داشته باشیم که در آن تمام اطلاعات واحد‌های مسکونی را داشته باشیم. 
وی همچنین ادامه داد: اکثر کشورهای مشابه ما حدود ۲۵ سال قبل این سامانه‌ها را ایجاد و مدیریت کرده و تمامی اطلاعات مالکیت و کاربری و …
املاک را دارند و به راحتی انتقال جمعیت و مهاجرت‌های فصلی را رصد می‌کنند و این زیرساختی است که به راحتی م‌یتوان از ابزارهای مالیاتی استفاده کرد به جای آنکه شمارهای اعلام کنیم برای اطلاع رسانی خانه‌های خالی که شبیه طنزاست می‌توانستیم از این سامانه استفاده کنیم. 
این کارشناس سیاست گذاری در حوزه فناوری اطلاعات در تشریح ضررهای ناشی از نبود این سامانه اظهار داشت: ما اگر اطلاعات در حوزه مسکن را نداشته باشیم مانند آن است که در چند صد سال قبل حکومت داری کنیم و لذا کسانی می‌توانند به راحتی خانه‌ها را احتکار کنند و دلالی و سوداگری راه بیندازند. 
مردم برای گرفتن یک استعلام باید تعداد زیادی سازمان را طی کنند در حالی که دلیلی ندارد اطلاعات بین سازمان‌ها را مردم به دنبال آن بروند و دستگاه‌ها خود باید این‌کار را انجام دهند. 
به گفته وی، در بحث مالکیت نیز دولت باید از مالکیت‌ها حمایت کند، نبود این سامانه باعث بسیاری از تخلفات شده است که اگراین سامان‌ها ایجاد شود باعث می‌گردد که تخلفات به شدت کاهش یافته و تعداد پروندهای قضایی نیز کاهش یابد. 
سوداگری جنایت و نابودگر تولید استشاه میرزایی با اشاره با اهمیت اساسی تنظیم بازار زمین و مسکن برای اقتصاد کشور تاکید کرد: سوداگری در حوزه زمین و مسکن یک جنایتی است که فقط مسکن را شامل نمی‌شود بلکه که کل اقتصاد را با مشکل مواجه می‌کند و باعث می‌شود که حوزه تولید جذابیت خود را از دست بدهد و نقدینگی به این بخش سرازیر شود. 
مشکل اصلی دفترخانه‌ها هستندهمتی، مشاور وزیر مسکن در تشریح دلایل به نتیجه نرسیدن سامانه هوشمند شناسنامه املاک اظهار داشت: سرحلقه کار در این حوزه دفترخانه‌ها و مشاورین املاک هستند. 
در حوزه مشاورین املاک به دلیل اینکه زیر نظر دولت قرار دارند همکاری خوبی میان آن‌ها و دولت صورت گرفته و بانک خوبی درحوزه معاملات مسکن و رهن، اجاره، خرید و فروش داریم اما متاسفانه دفترخانه‌ها که یکی از اجزای اصلی این سامانه هستند همکاری درستی نداشتند و دلیل آن هم این است که کار ثبت یک کار اجرایی است اما زیرنظر نهاد قضایی قرار دارد، وقتی دولت دفترخانه‌ها را در اختیار ندارد، نمی‌تواند کار خاصی کند، چون مرجع اصلی ثبت سازمان ثبت است ازسوی دیگر مشکل منابع اعتباری نیزدر کار وجود داشت که تا حدی مانع شد. 
وزارت راه سطح عملیاتی خودش را به مسکن مهر تقلیل داده استبیضایی، کارشناس سیاست گذاری زمین و مسکن در نقد دلایل اقامه شده برای عدم اجرای طرح سامانه هوشمند مسکن از سوی مشاور وزیر مسکن تاکید کرد: شناسنامه هوشمند املاک می‌توانست طی ۲ سال عملیاتی شود اما متاسفانه وزارت راه سطح عملاتی خودش را به مسکن مهر تقلیل داده است که شناسنامه هوشمند را نیز به همین تعداد واحد‌های مسکن مهرتقلیل داده است که کل واحد‌های مسکن مهر ۵ درصد از کل واحد‌های مسکونی موجود است. 
وی همچنین تاکید: امکان انجام طرح بدون سازمان ثبت نیز وجود داشت اما با وجود آن‌ها بهترصورت می‌گرفت. 
درحوزه مسکن مهر هم مشکل قانونی داشتیم اما تلاش شد ومسئله در مجلس تبدیل به قانون شد. 
* در وزارت راه حتی یک مدیرکل فناوری اطلاعات هم وجود نداشت شاه میرزایی نیز در همین زمینه اظهار داشت: اینکه کل تقصیر را به گردن سازمان ثبت بیندازیم درست نیست، گرچه آن‌ها از مقصران اصلی هستند، می‌شد تلاش‌های بیشتری کرد که طرح اجرا شود به عنوان مثال در دولت، پروژه امضای الکترونیک که آن هم میان بخشی بود انجام شد مشکل آنجاست که در وزارت مسکن حتی یک مدیرکل فناوری اطلاعات هم وجود نداشت و به این مسئله خیلی سطحی نگاه می‌کردند. 
وی در ارزیابی و مقایسه عملکرد وزارت راه و شهرسازی در حوزه‌های مسکن مهر و فناوری اطلاعات گفت: در حوزه مسکن مهر باید حداقل نمره ۱۷ را به وزارت راه وشهرسازی بدهیم ولی در حوزه سامانه‌های فناوری اطلاعات باید نمره ۹ بدهیم. 
به گزارش تراز به نقل از تسنیم، صادرات گاز ایران به عراق تا دو ماه دیگر عملیاتی می‌شود و برای اولین بار گاز ایران به عراق می‌رسد. 
براساس برنامه ریزی‌های انجام گرفته هم اکنون از خط لوله ششم سراسری برای صادرات گاز ایران به عراق، خط لوله‌ای به طول ۱۳۰ کیلومتر در حال ساخت است که گاز ایران تا تیر ماه به دو نیروگاه برق این کشور برسد. 
با توافق تهران - بغداد قرار است گاز صادراتی ایران به عراق از منطقه ایلام به دو نیروگاه برق المنصوره و بغداد انتقال داده شود، به طوری‌که در فاز اول روزانه ۲۰ میلیون مترمکعب گاز و در نهایت تا ۲۵ میلیون مترمکعب گاز به عراق صادر خواهد شد. 
هزینه سرمایه گذاری مورد نیاز برای ساخت خط لوله گاز ایران - عراق ۴۵۰ میلیون دلار برآورد می‌شود که در صورت تکمیل در مدت ۵ سال امکان انتقال حدود ۲۵ میلیون متر مکعب در روز گاز طبیعی به عراق فراهم می‌شود. 
از طرف دیگر باید گفت پس از انتقال گاز ایران به بصره خط لوله صادراتی دیگر نیز از مرز شلمچه به عراق احداث می‌شود تا بتوان گاز ایران را نیز به شهر‌های بصره رساند. 
براساس آخرین اظهارات مسئولان شرکت ملی گاز ایران هم کانون کار احداث خط لوله صادراتی ایران به عراق در حال انجام است و براساس برنامه ریزی‌های انجام شده این گاز در موعد مقرر به عراق می‌رسد. 
باید گفت مسیر عراق مسیر جدید صادراتی گاز ایران به اروپا است تا بتواند گاز را از طریق عراق، سوریه، لبنان و دریای مدیرترانه به اروپا ارسال کند. 
این گزارش اضافه می‌کند مذاکراتی نیز با کشور سوریه در خصوص صادرات گاز به این کشور انجام شده است که پس از انتقال گاز ایران به عراق سوریه نیز گاز ایران را وارد خواهد کرد. 
به گزارش تراز به نقل از اقتصادپرس، عزت الله یوسفیان ملا با بیان اینکه عوامل زیادی بر گرانی‌ها تاثیر گذاشته گفت: بخشی از این گرانی‌ها به دلیل تورم جهانی است. 
تورم جهانی به طور مستقیم از طریق واردات و غیر مستقیم بر سطح عمومی قیمت‌ها موثر بوده که البته خیلی سهم بالایی ندارد. 
وی در ادامه عدم نظارت بر بازار را عامل بعدی و مهم‌ترین آن عنوان کرد و گفت: بخشی اعظمی از آشفتگی بازار به دلیل عدم نظارت درست و کافی بر بازار است. 
عضو کمیسیون برنامه و بودجه با بیان اینکه مقوله نظارت را چند بعدی داتست و خاطر نشان کرد: نظارت بر بازار شامل نظارت دولت بر بازار و صنوف و نظارت اصناف بر واحدهای تولیدی و توزیعی می‌شود. 
یوسفیان گفت: بخشی قابل توجهی از معاملات در بازار بر عهده صنوف است که این مسئله نقش صنوف را در نظارت بر بازار مهم می‌کند. 
وی الزام واحدهای تولیدی بر چسباندن اتیکت قیمت را یکی از موارد مهمی دانست که صنوف بایستی بر رعایت آن نظارت کنند. 
وی نظارت دولت بر اصناف را بعد دیگر نظارت عنوان کرد و گفت: دولت بایستی بر عملکرد اصناف نظارت کند تا از هرگونه اخلال در بازار، احتکار و انحصار جلوگیری شود. 
یوسفیان ایجاد عدم تعادل توسط دولت را یکی دیگر از عوامل موثر بر گرانی‌های اخیر دانست و تاکید کرد: تغییر مکرر سیاست‌های دولت به مثابه شوکی است که ثبات اقتصادی را بر هم می‌زند. 
این مسئله نااطمینانی و ابهام را به اقتصاد تزریق می‌کند و بستر را برای سودجویان مهیا می‌کند. 
این نماینده مجلس عدم کنترل درست نقدینگی را عامل بعدی معرفی کردو گفت: عدم تدبیر درست دولت در خصوص کنترل نقدینگی سبب تحریک بازارهای غیرمولد همچون ارز، طلا و مسکن شده که بر گرانی تاثیر قابل توجهی داشته است. 
یوسفیان عدم شفافیت را عامل بعدی در ایجاد بی ثباتی‌های اخیر در اقتصاد برشمرد و افزود: دولت بایستی با اصلاح ساختارهای اقتصادی شفافیت را به اقتصاد بازگرداند تا از هرگونه تخلف، فساد اقتصادی جلوگیری شود. 
به گزارش تراز، عطاءالله صدر در نشست خبری بیست و یکمین همایش ارگان‌های دریایی افزود: این دوره از همایش سر آغاز دهه سوم برگزاری همایش ارگان‌های دریایی است و با توجه به اقدامات صورت گرفته تلاش بخش‌های مختلف صنعت حمل‌ونقل دریایی به نتیجه رسیده است. 
وی با اشاره به موقعیت جغرافیایی ممتاز ایران گفت: وجود ۵۸۰۰ کیلومتر مرز آبی در شمال و جنوب کشور و ۲۰۰ بندر کوچک و بزرگ فعال پتانسیل بسیار بالای اقتصادی را در بخش حمل‌ونقل فراهم آورده است که باید برای توسعه هر چه بیشتر سرمایه‌گذاری‌ها در بنادر و پس‌کرانه‌ها افزایش یابد. 
صدر با بیان این‌که در حال حاضر ۱۱ بندر اصلی تجاری وظیفه صادرات و ورادات را بر عهده دارند، تصریح کرد: ظرفیت تخلیه و بارگیری بنادر کشور چهار میلیون تن و ظرفیت کانتینری بنادر ۷. ۱ میلیون TEU (واحد شمارش کانتینر) است. 
ضمن آن‌که ظرفیت جابجایی مسافر در بنادر نیز ۱۴ میلیون نفر است. 
به گفته وی، سال گذشته ۱۴۰ میلیون تن کالا در بنادر تخلیه و بارگیری شد که در مقایسه با مدت مشابه سال پیش از آن حاکی از رشد ۵. ۱ درصدی است. 
معاون وزیر راه و شهرسازی با اشاره به برنامه‌های توسعه‌ای بنادر گفت: در حال حاضر حدود ۹۰ درصد از جابجایی کالا در دنیا از طریق دریا صورت می‌گیرد و این رقم در ایرن حدود ۹۲ درصد است، با توجه به مزایای حمل بار از طریق دریا و اهمیت آن باید در پایان برنامه پنجم توسعه ظرفیت بنادر کشور به سالانه ۲۱۰ میلیون تن افزایش یابد. 
* بهره‌برداری از ۱۰۴ پروژه بندری صدر در ادامه با اشاره به این‌که سال گذشته ۱۰۴ پروژه توسعه و تجهیز بنادر به ارزش دو میلیارد دلار به بهره‌برداری رسید، اظهار کرد: بر این اساس ۴۰ موج شکن چند منظوره در نقاط متخلف ساخته و افتتاح شد، امسال نیز ۲۰ موج شکن دیگر به بهره‌برداری خواهد رسید. 
وی افزود: سال ۹۱ همچنین فاز ۲ طرح توسعه بندر شهید رجایی به‌عنوان یکی از طرح‌های مهر ماندگار به بهره‌برداری رسید تا ظرفیت این بندر از ۳ میلیون TEU به ۶ میلیون TEU در سال افزایش یابد. 
وی در خصوص آخرین وضعیت اپراتور دوم این بندر نیز گفت: اپراتور دوم بر اساس مصوبه دولت انتخاب شد که البته اپراتور اول برخی مسائل را مطرح کرد و ادعاهای غیرقانونی در این زمینه داشت. 
مدیرعامل سازمان بنادر و دریانوردی ادامه داد: اپراتور اول در مباحث اجرایی مقاومت و به مراجع قضایی مراجعه کرد، البته مراجع قضایی هم حکم مشخص در این زمینه را صادر کردند و در نهایت بخشی از فعایلت‌های بندری به شرکت بنیاد بارانداز واگذار شد. 
صدر با اشاره به برنامه توسعه این بندر در بال‌های جنوبی، شرقی و غربی گفت: کنسرسیوم‌های مختلفی برای سرمایه‌گذاری در بندر شهید رجایی اعلام آمادگی کرده‌اند که سازمان بنادر در حال ارزیابی توانمندی آن‌ها جهت واگذاری اپراتور سوم این بندر است. 
* تخفیف ویژه برای فعالان صنعت بانکرینگ وی با تاکید بر این‌که استفاده از ظرفیت‌های بخش خصوصی یکی از راهبردهای سازمان بنادر است، افزود: ایجاد ظرفیت‌های توسعه‌ای در پس‌کرانه‌ها با مشارکت خصوصی یکی از برنامه‌های سازمان است که نتایج مناسبی را به همراه داشته است. 
در این راستا با مشارکت این بخش به صورت BOT انبار، سیلو و …
در بنادر ساخته شده یا در حال است. 
وی با بیان این‌که ظرفیت کنونی بانکرینگ (سوخت‌رسانی به کشتی‌ها) ۲. ۵ میلیون تن است، خاطرنشان کرد: تا پایان برنامه پنجم این رقم باید دو برابر یعنی به ۵ میلیون تن افزایش یابد، ضمن آن‌که سهم کنونی ۲۵ درصدی کشورمان از بانکرینگ منطقه تا پایان سال ۹۴ باید به ۵۰ درصد ارتقا یابد. 
صدر با بیان این‌که شرایط فعالیت بخش خصوصی در این عرضه خیلی مساعد نیست، افزود: در حال حاضر سوخت با قیمت مناسبی در اختیار فعالان این بخش قرار نمی‌گیرد، از این رو با مسئولان وزارت نفت مذاکراتی صورت گرفته و بر اساس قول وزیر نفت قرار است سوخت با نرخ کمتری در مقایسه با قیمت‌های بین‌المللی در اختیار فعالان صنعت بانکرینگ قرار گیرد. 
* ارائه ۷۰ میلیارد تومان تسهیلات یارانه‌ای برای نوسازی ناوگان دریایی معاون وزیر راه و شهرسازی ارائه تسهیلات ارزان قیمت برای نوسازی ناوگان دریایی را یکی دیگر از اقدامات سازمان بنادر و دریانوردی اعلام کرد و افزود: این برنامه در سال ۹۱ به ثمر نشست و توانستیم از وجوه اداره شده ۴۴ شناور مدرن مسافری وارد ناوگان دریایی کشور شود. 
صدر با اشاره به این‌که سال گذشته ۷۰ میلیارد تومان تسهیلات برای نوسازی شناروهای مسافری پرداخت شد، خاطرنشان کرد: ۸۰ درصد مبلغ یک شناور به صورت تسهیلات به متقاضی پرداخت می‌شود که در شناورهای مسافری ۱۰۰ سود تسهیلات به صورت یارانه از سوی سازمان بنادر پرداخت می‌شود و در واقع نوسازی ناوگان مسافری با سود صفر درصدی انجام می‌شود. 
وی با تاکید بر این‌که این تسهیلات فقط برای سفارش ساخت به یادرهای داخلی پرداخت می‌شود، ادامه داد: در نوسازی شناورهای باری نیز ۷۰ درصد از سود تسهیلات توسط سازمان بنادر پرداخت می‌شود. 
به گزارش تراز به نقل از تسنیم، پس از مذاکراتی که هفته گذشته بین هند و ایران انجام شد مسئولان هندی اعلام کردند آماده هستند تا گاز خود را از طریق خط لوله صلح و از خاک پاکستان وارد کنند. 
براین اساس مقرر شد، تا وزیر نفت ایران در روزهای آتی سفری به هندوستان داشته باشد تا برسر میزان گاز دریافتی و زمان احداث خط لوله و انتقال گاز به این کشور با وزیر انرژی این کشور مذاکره کند. 
بنابراین گزارش، اگرچه هند وابستگی بیشتری نسبت به پاکستان به آمریکا دارد اما پیوستن این کشور به خط لوله صلح موجب شد تا پاکستانی‌ها نیز از این بابت متعجب باشند زیرا مدت زمان مذاکره با هندی‌ها کمتر از مدت زمان مذاکره با پاکستانی‌ها بود. 
خط لوله صلح به طول ۲ هزارکیلومتر است که می‌تواند گاز ایران را روزانه تا حد ۲۱. 
۵ میلیون متر مکعب به پاکستان انتقال دهد. 
پس از توافقات صورت گرفته باهند مقرر شده است تا ۷۰۰ کیلومتر نیز از این خط لوله در خاک هند احداث شود و براساس توافقات صورت گرفته این خط لوله تا حد روزانه ۹۰ میلیون متر مکعب گاز را به هند انتقال دهد. 
به گزارش تراز به نقل از ایرنا، ˈعبدالرضا شیخان ˈ افزود: طی مدت یاد شده صادرات کلینکر با رشد ۱۱. 
۸ درصدی نسبت به فروردین ۱۳۹۱ به رقم ۲۸۲ هزار و ۱۴۹ تن رسید. 
وی اضافه کرد: فروردین ماه امسال در مجموع یک میلیون و ۴۵۸ هزار و ۲۱۲ تن سیمان و کلینکر به خارج از کشور صادرشد که این میزان صادرات درمقایسه با فروردین ماه سال گذشته رشد ۳۹. 
۵ درصدی را نشان می‌دهد. 
به گفته شیخان، تولید سیمان درفروردین ماه امسال به رقم چهار میلیون و ۹۴۰ هزار و ۵۹۷ تن رسید و در این مدت تولید کلینکر بالغ بر شش میلیون و ۲۷۷ هزار و ۹۷۸ تن بود. 
به گزارش شبکه اطلاع رسانی وزارت صنعت، معدن وتجارت، وی در ارتباط با سیمان توزیع شده در نخستین ماه سال جاری گفت: طی فروردین ماه امسال به میزان سه میلیون و ۸۱۹ هزار و ۳۴۸ تن سیمان عرضه شد. 
خبرنگار ایرنا درادامه این گزارش آورده است: در سال گذشته میزان صادرات سیمان و کلینکر واحدهای تولیدی کشور به ۱۳ میلیون و ۶۴۸ هزار تن رسید. 
سهم صادرات سیمان در سال ۹۱ بالغ بر ۱۱ میلیون و ۸۵۲ هزار تن (حدود ۸۷ درصد) و کلینکر افزون بر یک میلیون و ۷۹۰ هزار تن (۱۳ درصد) بود. 
وزارت صنعت، معدن و تجارت پیش‌تر از برنامه دستیابی به ظرفیت ۸۰ میلیون تنی سیمان در سال ۹۱ خبر داده بود تا میزان تولید این ماده معدنی به ۷۵ میلیون تن برسد. 
وزارت صنعت، معدن و تجارت پیش بینی کرده بود که میزان صادرات سیمان تا پایان سال ۹۱ به ۱۲ میلیون تن برسد که حجم صادرات سیمان و ککلینکردر این سال رشد بیش از ۱۴. 
۵ درصد را نسبت به میزان پیش بینی شده نشان می‌دهد. 
گفته می‌شود؛ ایران در تولید سیمان و مصرف آن در جهان رتبه پنجم را دارد. 
انتظار می‌رود با افزایش میزان صدور این ماده معدنی، رتبه کشور از لحاظ میزان صادرات از جایگاه دهم به پنجم ارتقا پیدا کند. 
به گزارش تراز، علی اشتری اظهار کرد: سازمان هواپیمایی کشوری برنامه ملی امنیت هواپیمایی کشوری را که براساس استانداردهای ایکائو تدوین شده بود، به تمامی شرکت‌های هواپیمایی، فرودگاه‌ها و سایر فعالان صنعت هوانوردی ابلاغ کرد. 
وی افزود: این برنامه که سال گذشته توسط سازمان هواپیمایی کشوری تدوین و به تایید شورای عالی امنیت رسیده بود، بر لزوم رعایت الزامات بین‌المللی و ملی در حوزه امنیت هواپیمایی کشوری تاکید دارد. 
به گفته اشتری به تمامی فعالان این حوزه سه ماه فرصت داده شده برنامه امنیتی شرکت مطبوع خود را بر اساس الزامات برنامه مذکور تهیه و برای اخذ تاییدیه به سازمان هواپیمایی کشوری ارسال کنند. 
به گزارش تراز به نقل از دنیای اقتصاد، مرکز مدیریت توسعه ملی اینترنت در آخرین گزارش خود که همین چند هفته پیش منتشر کرد شمار کاربران اینترنت در ایران را تا پایان ۶ ماه نخست سال ۹۱ بالغ بر ۴۵ میلیون و ۵ هزار و ۶۴۴ نفر اعلام کرده است که به وسیله پارامترهایی چون اینترنت دایل آپ، اینترنت ADSL، اینترنت موبایل GPRS، وایمکس و فیبر به شبکه متصل می‌شوند. 
براساس این آمار ضریب نفوذ اینترنت در کشور ۵ / ۵۹ درصد است که ۴۶ / ۳۶ درصد آن را کاربران اینترنت موبایل GPRS تشکیل می‌دهند؛ به این ترتیب حدود ۲۷ میلیون و ۵۸۱ هزار و ۷۹۹ کاربر با موبایل به اینترنت متصل می‌شوند. 
در همین حال کاربران اینترنت دایل آپ با ۶ میلیون و ۹۳۴ هزار و ۷۶۰ کاربر حدود ۱۷ / ۹ درصد از کل اتصالات اینترنت را به خود اختصاص داده و شمار مشترکان اینترنت ADSL نیز برمبنای این آمار، ۳ میلیون و ۵۱۵ هزار و ۹۸۰ با ضریب نفوذ ۶۵ / ۴ درصد است. 
در این رده بندی، سهم اینترنت وایمکس از مجموع اتصالات به اینترنت در ایران ۱۵ / ۱ درصد با ۸۶۷ هزار و ۱۰۵ نفر و سهم اتصال از طریق فیبرنوری به اینترنت ۰۷ / ۸ درصد با ۶ میلیون و ۱۰۶ هزار نفر کاربر اعلام شده است. 
آمارهای شبهه انگیزاز چند سال پیش تاکنون همواره بر سر آمارهای ارائه شده پیرامون ضریب نفوذ اینترنت در کشور و فرمول‌های محاسباتی آن اما و اگرهای بسیاری مطرح بوده است. 
مرکز متما درحالی ضریب نفوذ اینترنت را برای شش ماهه سال ۹۱ چیزی نزدیک به ۶۰ درصد عنوان کرده است که تعداد کاربران اینترنت در سال ۱۳۹۰، حدود ۳۲ میلیون و ۷۰۰ هزار نفر و ضریب نفوذ اینترنت نیز ۴۳ درصد بود. 
اما مرکز آمار ایران اعداد و ارقامی بسیار پایین‌تر از این آمار را عنوان می‌کند. 
بر اساس گزارش‌های منتشر شده این ضریب نفوذ مستقیما از تعداد کاربران اینترنت در اتصال به اینترنت توسط فناوری‌ها و روش‌های مختلف استخراج شده است که همین موضوع محل اصلی اشکال در انتشار چنین آماری است. 
به عنوان مثال نگارنده برای استفاده از اینترنت از سرویس ADSL در منزل استفاده می‌کند. 
علاوه بر آن سرویس GPRS تلفن همراه خود را نیز چند ماهی است که فعال کرده و از آن استفاده می‌کند. 
همچنین به جهت اطمینان پیرامون آنلاین بودن از یک مودم جیبی وایمکس هم استفاده و در کنار آن نیز یک سیم کارت دیتا برای استفاده در تبلت خود تهیه کرده است. 
تکلیف استفاده از اینترنت در محل کار هم که مشخص است. 
با این تفاسیر آیا اکنون باید این کاربر به عنوان پنج کاربر در آمار تعداد کاربران محاسبه شود؟ 
اما مرکز آمار ایران بر اساس آمارگیری سال ۸۹ خود ضریب نفوذ اینترنت در ایران را ۷ / ۱۴ درصد عنوان کرده بود. 
مرکز آمار ایران اما اطلاعاتش را نه از طریق فرمول بلکه از طریق آمارگیری علمی به دست می‌آورد و این کاری است که طی چند سال اخیر دوبار انجام داده است. 
بر اساس آمار منتشر شده مرکز آمار ایران تعداد کاربران ایرانی تنها ۱۱ میلیون نفر بوده‌اند و به همین دلیل ضریب نفوذ ایران از کل ۸ / ۷۴ میلیون نفر بالغ بر ۷ / ۱۴ درصد است و هر چند نسبت به آمارگیری دو سال قبل ۶ / ۳ درصد افزایش نشان می‌دهد، اما هنوز با آمارهای رویایی که وزارت ارتباطات از ضریب نفوذ اینترنت در ایران ارائه می‌داد بسیار فاصله دارد. 
البته این آمار مربوط به چیزی نزدیک به دو سال و نیم پیش است و از آن پس و به دلیل مشکلاتی که در این بخش بین وزارت ارتباطات و فناوری اطلاعات و مرکز آمار ایران به وجود آمده است، آمار جدیدی ارائه نشده است. 
به هر حال با تمام این تفاسیر به نظر نمی‌رسد که تعداد کاربران اینترنت در کشور با توجه به فقدان روشی مناسب برای محاسبه آن‌ها تعدادی باشد که در آمارهای تازه منتشر شده ذکر شده است. 
از سوی دیگر و به گفته کارشناسان مشکل اصلی در بخش اینترنت کشور پهنای باند پایینی است که در اختیار کاربران قرار می‌گیرد. 
مسوولان دولتی تاکید می‌کنند که مشکلی در بخش تامین پهنای باند وجود نداشته و این مشکل از کم فروشی شرکت‌های ارائه دهنده خدمات اینترنتی نشات می‌گیرد. 
از سوی دیگر شرکت‌های حاضر در این بازار نیز این اظهار نظر را قبول نداشته و معتقدند که مشکلات پیش روی آنها به شرکت‌هایی نظیر زیرساخت و سازمان فناوری اطلاعات باز می‌گردد. 
به هر حال آنچه از برآیند نظرات کاربران اینترنت در کشور بر می‌آید آن است که درصد بسیار بالایی از کاربران از سرویس‌های اینترنتی که از روش‌های مختلف دریافت می‌کنند راضی نیستند. 
کاربران اینترنت GPRSهمواره از سرعت اینترنت خود گله‌مند هستند، از سوی دیگر مسوولان اپراتورها هم می‌گویند اینترنت نسل ۷۵ / ۲ در بخش سرعت محدودیت‌های خاص خود را داشته و در صورتی که مجوز استفاده از خدمات نسل سوم برای آن‌ها صادر شود می‌توانند سرعتی به مراتب بهتر را در اختیار کاربران خود قرار دهند. 
مصائب کاربران شبکه وایمکس هم هر روز در روزنامه‌ها و رسانه‌های مختلف در قالب گزارش‌های متنوع منتشر می‌شود که این امر نیزنشان دهنده کیفیت پایین این نوع از خدمات است. 
کاربران ADSL نیز مشکلات خاص خود را دارند که از جمله آن می‌توان به کارشکنی‌های شرکت مخابرات در مناطق مختلف مخابراتی اشاره کرد. 
کدام استان‌ها برترند؟ 
همچنین براساس آخرین آمار به دست آمده در مرکز متما، ۵ استان تهران، اصفهان، تبریز، یزد و شیراز از حیث ضریب نفوذ اینترنت بیشترین کاربر را به خود اختصاص داده‌اند و ۴۰ درصد کاربران اینترنت در ایران را نیز گروه سنی ۲۰ تا ۲۹ سال، ۳۰ درصد را گروه سنی ۳۰ تا ۴۴ سال، ۱۵ درصد کاربران را گروه سنی ۴۵ تا ۵۹ سال، ۱۰ درصد کاربران را گروه سنی ۱۰ تا ۱۹ سال، ۳ درصد را گروه سنی ۱ تا ۱۰ سال و ۲ درصد را گروه سنی بالای ۶۰ درصد تشکیل می‌دهند. 
براساس آمارهایی که پیش از این برای سال ۹۰ اعلام شده بود تا پایان سال ۹۰ شمار کاربران اینترنت ۳۲ میلیون و ۶۹۶ هزار نفر و ضریب نفوذ اینترنت در ایران ۲۳ / ۴۳ درصد بود که ۱۸ / ۸ درصد از کاربران با تعداد ۱۴ میلیون و ۲۵۹ هزار نفر را کاربران GPRS به عنوان بیشترین کاربران اینترنت در ایران تشکیل داده بودند. 
به گزارش تراز به نقل از تک رادار، یک شرکت انگلیسی تلفن همراهی را با نام ۱stFone تولید کرده که به صورت اختصاصی برای کودکان ۴ ساله طراحی شده است و آن‌ها را وارد دنیای فناوری می‌کند. 
این گوشی هوشمند برای کودکان ۴ تا ۹ ساله و به صورت ضدسرقت طراحی شده است و قابلیتی به جز دریافت و برقراری تماس را در اختیار کودکان نمی‌گذارد. 
این گوشی برای آن دسته از والدینی ساخته شده است که استفاده از تلفن همراه را برای کودک خود مناسب می‌دانند. 
قیمت این محصول ۵۵ پوند معدل ۸۵ دلار اعلام شده و رنگ‌بندی جذاب و نمایشگر ویژه آن برای کاربران، این وسیله را برای کودکان اختصاصی می‌کند. 
گوشی هوشمند ۱stFone را شرکت CyCell تولید کرده است که پیش از این گوشی‌های ویژه افراد کهنسال را با قابلیت‌های مختص آن‌ها روانه بازار کرده بود. 
گوشی ۱stFone به صورت رنگارنگ و کوچک ساخته شده است و کارشناسان از آن با عنوان «ساده‌ترین تلفن همراه جهان» یاد می‌کنند. 
این گوشی به اندازه یک کارت اعتباری طراحی شده است و تنها ۴۰ گرم وزن دارد که در مجموع می‌تواند ۲، ۴، ۸ یا ۱۲ نام را در خود ذخیره کند. 
تراز: نرخ هر کیلو گرم تخم‌مرغ در مرغداری‌ها ۲۷۰۰ تا ۲۷۵۰ تومان است که نسبت به یک هفته گذشته حدود ۵۰۰ تومان رشد داشته است. 
به گزارش تراز به نقل از جهان صنعت، نبی‌پور رییس هیات‌مدیره اتحادیه مرغداران تخم‌گذار با ابراز نارضایتی از نرخ نهاده‌های دامی تصریح کرد: ذرتی که در سال گذشته در بازار آزاد ۷۲۰ تومان بود هم‌اکنون به سختی می‌توان از سازمان پشتیبانی امور دام ۷۹۵ تومان تهیه کرد و مقداری که این سازمان به مرغداران می‌دهد کفاف دو روز را هم نمی‌دهد. 
نبی‌پور گفت: علت افزایش نرخ تخم‌مرغ طی هفته گذشته حمایت‌های دولتی نبوده است بلکه تعداد زیادی از مرغ‌هایی که سنشان بالا بود توسط مرغداران به کشتارگاه فرستاده شدند. 
رییس هیات‌مدیره اتحادیه مرغداران تخم‌گذار با اشاره به اینکه این صنعت برای مرغداران سودآور نیست، گفت: با توجه به افزایش نرخ نهاده‌های دامی نرخ تخم‌مرغ برای مرغداران مناسب نیست. 
وی با ابراز نارضایتی از نرخ نهاده‌های دامی تصریح کرد: ذرتی که در سال گذشته در بازار آزاد ۷۲۰ تومان بود هم‌اکنون به سختی می‌توان از سازمان پشتیبانی امور دام ۷۹۵ تومان تهیه کرد و مقداری که این سازمان به مرغداران می‌دهد کفاف دو روز را هم نمی‌دهد. 
نبی‌پور با اشاره به نابسامانی سیستم توزیع کالا در کشور گفت: متاسفانه از سال ۸۶ پیشنهاداتی برای ساماندهی سیستم توزیع تخم‌مرغ ارایه دادیم اما پیگیری نشد و نه تنها در تخم‌مرغ بلکه برای کالاهای دیگر هم همین مشکل در کشور وجود دارد. 
تراز: فشارهای مالیاتی موجب شده است برخی از فعالان صنف نوشت افزار واحدهای کسب خود را تعطیل کنند یا به مشاغل دیگر روی آورند. 
به گزارش تراز به نقل از آسیا عباس هدایتیان رییس اتحادیه صنف نوشت افزار و لوازم مهندسی تهران گفت: برای کسانی که اجاره نامه یکساله دارند، پروانه کسب یکساله صادر می‌شود. 
وی در ادامه افزود: اعتبار پروانه کسب ۱۰ سال است و کسانی که واحد صنفیشان سند رسمی دارد یا می‌توانند اجاره نامه ۱۰ ساله در دفاتر املاک با کد پیگیری تنظیم کنند از این مجوز بهره می‌گیرند. 
عباس هدایتیان با بیان اینکه این اتحادیه در حال حاضر بالای ۲ هزار عضو دارد خاطر نشان کرد: کسانی که بدون پرانه کسب فعالیت می‌ک‌کنند افراد قابل ملاحظه‌ای هستند و امکان شناسایی آن‌ها در سطح شهر تهران برای ما دشوار است. 
وی در ادامه افزود: فشارهای مالیاتی بخصوص در سطح بازار موجب شده است که برخی از فعالان صنف نوشت افزار واحد‌های خود را تعطلیل کنند و یا به مشاغل دیگر روی آورند. 

